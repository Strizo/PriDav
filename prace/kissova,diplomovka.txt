TRNAVSKÁ UNIVERZITA V TRNAVE
PEDAGOGICKÁ FAKULTA

VPLYV PAMÄTE A POZORNOSTI NA ČÍTANIE S POROZUMENÍM U DETÍ
V PRVOM ROČNÍKU ZŠ

Diplomová práca

2024
Dominika Kiššová, Bc.

TRNAVSKÁ UNIVERZITA V TRNAVE
PEDAGOGICKÁ FAKULTA

VPLYV PAMÄTE A POZORNOSTI NA ČÍTANIE S POROZUMENÍM U DETÍ
V PRVOM ROČNÍKU ZŠ

Diplomová práca

Študijný program:

Učiteľstvo pre primárne vzdelávanie

Školiace pracovisko:

Katedra školskej pedagogiky

Študijný odbor:

Učiteľstvo a pedagogické vedy

Vedúci práce / školiteľ:

Mgr. Kamila Urban, PhD.

Konzultant:

Trnava 2024
Bc. Dominika Kiššová

Čestné vyhlásenie
Čestne vyhlasujem, že diplomovú prácu som vypracovala samostatne a že som
uviedla všetku použitú literatúru.

Dátum:

...............................................
Bc. Dominika Kiššová

ABSTRAKT
KIŠŠOVÁ, Dominika: Vplyv pamäte a pozornosti na čítanie s porozumením u detí
v prvom ročníku ZŠ. [Diplomová práca]. Trnavská univerzita v Trnave. Pedagogická
fakulta. Katedra školskej pedagogiky. Vedúca práce: Mgr. Kamila Urban, PhD. Stupeň
odbornej kvalifikácie: Magister (Mgr.) – Trnava: Pedagogická fakulta TU, 2024.

Diplomová práca je zameraná na sledovanie vplyvu pamäte a pozornosti na čítanie
s porozumením u žiakov prvého ročníka základnej školy. V teoretickej časti práce sme sa
zamerali na poznatky ohľadom pozornosti, pamäte a ich vzťahom medzi sebou. Pamäť a
pozornosť spolu úzko súvisia a majú vplyv na explicitné porozumenie pri čítaní. V praktickej
časti práce sme testovali 30 žiakov prvého ročníka z troch rôznych tried jednej základnej
školy. Testovali sme samostatne počúvanie s porozumením a krátkodobú pamäť a
pozornosť. Z výsledkov vyplynulo, že korelačný vzťah medzi pamäťou a pozornosťou
a počúvaním s porozumením nie je významný (p=0.19) v danom kontexte, a že medzi nimi
existuje slabý korelačný vzťah (r=0,25). Na základe t-testu sme preukázali, že žiaci boli
úspešnejší v explicitnom porozumení ako v implicitnom. Taktiež sme zistili silný korelačný
vzťah (r=0,77) medzi metakognitívnou presnosťou a správnosťou označenia žiakmi v
dynamickej aplikácii. Do budúcna by sme odporučili testovať väčšiu vzorku žiakov, ktorá
by zabezpečila presnejšie výsledky a opätovné testovanie tej istej vzorky na začiatku
školského roka a na konci.
Kľúčové slová: čítanie s porozumením, počúvanie s porozumením, pamäť, pozornosť,
porozumenie, prvý ročník základnej školy

ABSTRACT
KIŠŠOVÁ, Dominika: The impact of memory and attention on reading comprehension in
first grade primary school Children. [Diploma Thesis]. University of Trnava. Faculty of
Pedagogy. Department of school pedagogy. Supervisor: Mgr. Kamila Urban, PhD. Degree
of Professional Qualification: Masters (Mgr.) – Trnava: Faculty of Pedagogy, 2024.

The diploma thesis is focused on monitoring the influence of memory and attention on
reading comprehension in pupils of the first year of primary school. In the theoretical part of
the thesis, we focused on knowledge about attention, memory and their relationship with
each other. Memory and attention are closely related and have an impact on explicit reading
comprehension. In the practical part of the thesis, we tested 30 first-year pupils from three
different classes of one primary school. We tested listening comprehension and short-term
memory and attention separately. The results showed that the correlation relationship
between memory and attention is not significant (p=0.19) in the given context, and that there
is a weak correlation relationship (r=0.25). Based on the t-test, we demonstrated that students
were more successful in explicit comprehension than in implicit comprehension. We also
found a strong correlational relationship (r = 0.77) between metacognitive accuracy and the
correctness of students' labeling in the dynamic application. In the future, we would
recommend testing a larger sample of pupils to ensure more accurate results and re-testing
of the same sample at the beginning of the school year and at the end.
Key words: reading comprehension, listening comprehension, memory, attention,
understanding, first grade of primary school

POĎAKOVANIE
Touto cestou by som sa chcela poďakovať vedúcej diplomovej práce Mgr. Kamile Urban,
PhD za cenné rady, odborné vedenie a za jej podporu, ochotu, spätnú väzbu a pomoc pri
písaní a spracovaní záverečnej práce.
Zároveň si dovolím poďakovať aj vedeniu základnej školy, pani učiteľkám, rodičom, ktorí
umožnili priestor žiakom, aby sa podieľali na výskume.

Obsah
ÚVOD .................................................................................................................................... 9
1.

PAMÄŤ A POZORNOSŤ ......................................................................................... 11
1.1.

SENZORICKÝ REGISTER ......................................................................................... 11

1.2.

KRÁTKODOBÁ PAMÄŤ ........................................................................................... 12

1.2.1. Pozornosť a vzťah s krátkodobou pamäťou ....................................................... 12

2.

1.3.

PROSTREDNÁ FÁZA ............................................................................................... 14

1.4.

DLHODOBÁ PAMÄŤ ............................................................................................... 14

JAZYKOVÉ KOMPETENCIE ................................................................................ 17
2.1.

POČÚVANIE S POROZUMENÍM ................................................................................ 19

2.2.

ČÍTANIE S POROZUMENÍM...................................................................................... 21

2.2.1. Metódy využívané pri čítaní s porozumením .................................................... 23
2.3.

POROZUMENIE TEXTU ........................................................................................... 25

2.3.1. Viacúrovňové porozumenie podľa PILRS ........................................................ 26
2.3.2. Chyby pri porozumení textu ............................................................................. 28
2.4.

METAKOGNÍCIA .................................................................................................... 31

3.

VÝSKUMY SÚVISIACE S TÉMOU DIPLOMOVEJ PRÁCE ............................ 34

4.

CIELE A METÓDY VÝSKUMU ............................................................................. 36

5.

METODIKA VÝSKUMU ......................................................................................... 37

6.

5.1.

PARTICIPANTI ........................................................................................................ 37

5.2.

METÓDY VÝSKUMU............................................................................................... 37

5.3.

POSTUP ................................................................................................................. 38

VÝSLEDKY ............................................................................................................... 41
6.1.

VZŤAH MEDZI PAMÄŤOU A POZORNOSŤOU A POČÚVANÍM S POROZUMENÍM .......... 41

6.2.

VZŤAH MEDZI PAMÄŤOU A POZORNOSŤOU S EXPLICITNÝM POČÚVANÍM

S POROZUMENÍM ............................................................................................................... 42

7.

DISKUSIA .................................................................................................................. 49

ZÁVER ............................................................................................................................... 53
ZOZNAM POUŽITEJ LITERATÚRY ........................................................................... 55

ZOZNAM TABULIEK
Tabuľka 1: Korelačný vzťah medzi pamäťou a pozornosťou a počúvaním s porozumením
............................................................................................................................................. 41
Tabuľka 2: Korelačný vzťah medzi pamäťou a pozornosťou a explicitným počúvaním s
porozumením ....................................................................................................................... 43
Tabuľka 3: Korelačný vzťah medzi pamäťou a pozornosťou a Implicitným počúvaním s
porozumením ....................................................................................................................... 44
Tabuľka 4: Korelačný vzťah medzi metakognitívnou presnosťou a správnosťou označenia
............................................................................................................................................. 45
Tabuľka 5: Párová t-test priemeru explicitného a implicitného porozumenia ..................... 50
ZOZNAM GRAFOV
Graf 1: Zobrazenie pamäti a pozornosti v porovnaní s percentuálnym porozumením ........ 42
Graf 2: Znázornenie korelačných vzťahov medzi pamäťou a pozornosťou a explicitným
zobrazením ........................................................................................................................... 43
Graf 3: Vyjadrenie korelačného vzťahu medzi pamäťou a pozornosťou a implicitným
porozumením ....................................................................................................................... 44
Graf 4: Grafické zobrazenie korelačného vzťahu medzi metakognitívnou presnosťou a
správnosťou označenia ........................................................................................................ 46
Graf 5: Porovnanie metakognitívnej presnosti a správnosti jednotlivých žiakov ............... 46
Graf 6: Známky, ktoré by žiaci získali za správnosť v porovnaní s metakognitívnou
presnosťou ........................................................................................................................... 47
Graf 7: Grafické znázornenie párového t-testu priemeru explicitného a implicitného
porozumenia......................................................................................................................... 51

ÚVOD
Témou diplomovej práce je vplyv krátkodobej pamäte a pozornosti na čítanie
s porozumením u žiakov prvého ročníka základnej školy. Pri každodennom kontakte s deťmi
sa stretávame s touto problematikou. U žiakov pozorujeme problémy s porozumením textu
počas počúvania s porozumením, ale aj pri čítaní s porozumením. Často sme sa ocitli
v situácii, že sme žiakom prečítali text, počas ktorého sme im kládli explicitné a aj implicitné
otázky a prekvapujúce bolo pre nás, že neboli schopní spätnej väzby. Taktiež pozorujeme
problém pri zapamätaní si základných pokynov po zadaní učiteľom, učiteľkou alebo
vychovávateľkou, kedy po pokyne prichádza vzápätí otázka či majú danú inštrukciu urobiť.
Napr. „Deti nastúpte si, ideme von.“ Po tomto pokyne sa niektorí žiaci spýtajú vyučujúceho
„A pôjdeme von?“. Na základe týchto skúseností nás zaujíma, že či ide o nepozornosť
žiakov a slabé pamäťové schopnosti, a či práve tieto aspekty vplývajú aj na neschopnosť
adekvátne reagovať na otázky pred, počas a po počúvaní alebo čítaní textu.
V prvej kapitole sa zameriame na pamäť a pozornosť. Pamäti, pozornosti a jej
fungovaniu sa venovalo viacero autorov. Medzi jedných z najznámejších sú Atkinson
a Schiffrin (1968), ktorí stoja za unikátnym modelom pamäti alebo neskôr Baddeley
a Hitch.(1974), pôsobili v oblasti kognitívnej psychológie a podieľali sa na skúmaní
a zavedení pojmu pracovná pamäť (Hodáková, 2021).
V našej práci si zadefinujeme pojmy, ako sú senzomotorický register, krátkodobá pamäť,
dlhodobá pamäť a prenosu informácií medzi nimi a ich uchovávaniu. Okrem toho sa budeme
venovať aj pozornosti a jednotlivým charakteristikám, ktoré sú pre ňu príznačné.
Druhá kapitola sa bude venovať jazykovým kompetenciám. V krátkosti popíšeme
gramotnosť, porozumenie, počúvanie a čítanie s porozumením. Taktiež ozrejmíme
testovanie čitateľskej gramotnosti žiakov viacúrovňovým testom PIRLS, ktorý sa realizuje
u deväť až desať ročných žiakov. V neposlednom rade priblížime problematiku porozumenia
textu a definujeme metakogníciu. Poukážeme aj na chyby, ktoré môžu ovplyvňovať výkony
žiakov počas vyučovacích hodín. Získané teoretické informácie nám poskytnú podklady pre
výskumnú časť diplomovej práce.
V praktickej časti sa začneme venovať výskumu, kde popíšeme metodiku výskumu.
Upriamime našu pozornosť na skúmanie vplyvu pamäte a pozornosti na čítanie
s porozumením u žiakov prvého ročníka základnej školy. Pamäť a pozornosť budeme merať
dynamickou úlohou na počítači a čítanie, resp. počúvanie s porozumením budeme skúmať
otázkami explicitného a implicitného charakteru k počúvanému textu.
9

Výsledky budeme interpretovať v štvrtej kapitole našej práce. Budeme sa snažiť zistiť,
či pamäť a pozornosť ovplyvňujú explicitné porozumenie počutého či čítaného textu, avšak
že implicitné porozumenie nesúvisí s kapacitou pamäte a pozornosti.

10

1. PAMÄŤ A POZORNOSŤ
Pamäť a pozornosť spolu úzko súvisia a jedno bez druhého nemôže existovať.
Z mnohých definícií pamäti môžeme pamäť charakterizovať ako „psychický proces odrazu
predtým vnímanej skutočnosti vo vedomí človeka. Spočíva v zapamätaní si vnímaného, t. j.
vštepení do pamäti, v podržaní v pamäti istý časový úsek a potom vo vybavení, teda
v opätovnom premietnutí vnímaného do vedomia.“ (Kačáni a kol., 2004, s. 51).
Pri štúdii pamäťových javov sa zistilo, že je nevyhnutné skúmať dĺžku uloženia informácie,
t. j. merať čas, ktorý uplynie od vštepenia až po jej vybavenie. Väčšina odborníkov uvádza,
existenciu troch typov pamäti: senzorického registra, krátkodobej a dlhodobej pamäti.
(Ruisel, 1994).

1.1.

Senzorický register

Rozvoj poznávacích procesov prebieha na základe interakcie zrenia a učenia, vo
vzájomnom vzťahu s ostatnými psychickými a telesnými faktormi. Psychomotorický vývoj
je tesne spätý so zrením centrálnej nervovej sústavy, ktorý sa prejaví postupným nahradením
subkortikálneho riadenia detského správania jeho kortikálnou kontrolou. S tým súvisí aj
rozvoj mnohých potrebných, predovšetkým senzomotorických schopností a zručností.
(Vágnerová, 2012).
Počas počiatočného obdobia vývoja poznávacích procesov ide predovšetkým
o rozvoj vnímania a manipulácie s vnímanými objektami. Na základe toho Piaget (in
Vágnerová, 2012) pomenoval túto fázu rozvoja ako fázu senzomotorickej inteligencie.
Blahutková a kol. (2017, str. 67) rozumejú pod pojmom ,,senzomotorika“ spojenie
senzorického (zmyslového) vnímania orgánov – zraku , sluchu, hmatu, čuchu a chuti – a
spoluprácu s oblasťou motoriky, teda koordináciou pohybu.
Pre našu prácu je podstatné najmä senzorické vnímanie človeka, so zameraním na
sluch a zrak, ktoré sú prepojené s čítaním a písaním s porozumením. S tým sa spája pojem
senzorický register, ktorý predchádza krátkodobej pamäti. Ruisel (1994) hovorí
o senzomotorickom registri ako o značne labilnom type pamäti. Ukladajú sa do nej
informácie prijímané z vonkajšieho prostredia, pričom najčastejšie spomínaný je vizuálny
podnet. Krátkodobé zotrvanie vizuálneho podnetu v zrakovom registri, inak nazývanom aj
ikonická pamäť podlieha rýchlemu rozpadu. Vedci na základe meraní predpokladajú
zotrvanie informácie v ikonickej pamäti na dobu niekoľko milisekúnd, avšak ovplyvňuje ho
vplyv vonkajšieho prostredia (napr. osvetlenie). Informácie, ktoré subjekt nezabudol, to
znamená, že sa udržali v senzorickom registri sa ďalej presúvajú do krátkodobej pamäti.
11

1.2. Krátkodobá pamäť
Viacerí autori vo svojich publikáciách definujú krátkodobú pamäť aj ako „pracovnú
pamäť“, pretože, ako uvádza Vágnerová (2014, s. 287), krátkodobá pamäť slúži k
spracovaniu a udržaniu informácií, „ktoré sú potrebné k porozumeniu aktuálnej situácie, či
k vyriešeniu nejakého problému v takej podobe, aby bolo dostupné a využiteľné k ďalším
mentálnym úlohám.“ Udržanie informácie chápeme ako dobu, po ktorú si je jedinec schopný
zapamätať podnet v krátkodobej pamäti. Ruisel (1987, s. 97) uvádza, že „Bez opakovania sa
informácia rozpadá, často už do 15 sekúnd.“
Pri štúdiu krátkodobej pamäti nerozlišujeme iba dĺžku, počas ktorej si človek dokáže
zapamätať informáciu, ale aj kapacitu, čiže množstvo informácií, ktoré dokáže súčasne
uchovať. Tento ukazovateľ sa mení aj na základe veku. Vágnerová (2014, s. 288) uvádza, že
v mladšom školskom veku a strednom školskom veku plynule narastá i kapacita krátkodobej
pamäti. Kapacitu krátkodobej pamäti je možné merať napríklad počtom zapamätaných
náhodných čísiel. Avšak vedci zistili, že zmysluplnejším a presnejším ukazovateľom je
použitie napríklad viet. Šesť až sedem ročné deti boli schopné si zapamätať 6 člennú vetu.
Ako príklad skúmania rozsahu krátkodobej pamäti uviedol Ruisel (1994) výskum Jacobsa
z roku 1887. Tento výskum sa stal časom aj súčasťou prvých inteligenčných testov. Na
základe tohto výskumu Jacobs prišiel nielen na rozsah krátkodobej pamäti, ale aj na
prepojenie rozsahu s inteligenciou osobnosti a pozornosťou, ktoré sa obe vekom a
inteligenciou zvyšovali. V prípade, ak dochádza k príliš nízkemu rozsahu, je tam náznak
zníženej inteligencie až mentálnej retardácie. Poruchy pozornosti môžu vplývať na nízky
rozsah. Na druhej strane, pokiaľ badáme veľký rozsah spravidla to nepoukazuje na vysokú
inteligenciu (Ruisel, 1994).

1.2.1. Pozornosť a vzťah s krátkodobou pamäťou
Pozornosť a krátkodobá pamäť sa u človeka rozvíjajú podobným spôsobom a vo vzájomnej
interakcii, pričom kvalita pozornosti ovplyvňuje úroveň krátkodobej pamäti (Vágnerová,
2014).
Pozornosť, ako uvádza Chalupa (1981, in Štefanovič a kol., 1992, s. 77) „je psychický
stav človeka, ktorý sa prejavuje v zameranosti a sústredenosti vedomia.“
Pod pojmom zameranosť vedomia môžeme rozumieť predmet, na ktorý človek
upriami svoju pozornosť a eliminuje ostatné predmety z jeho okolia. Tento predmet
nazývame aj predmetom pozornosti. Sústredenosť vedomia alebo inak nazývaná aj intenzita
pozornosti je označovaná miera aktivity našej psychickej činnosti. Pozornosť delíme do
12

dvoch skupín a to na neúmyselnú a úmyselnú. Neúmyselná pozornosť je taká, ktorá vzniká
pôsobením vonkajších podnetov na človeka napríklad z dôvodu sily, veľkosti, kontrastnosti
alebo zaujímavosti atď. Pri úmyselnej pozornosti jednotlivec upriamuje svoju pozornosť
vlastným vedomím a úsilím na daný predmet (Štefanovič a kol., 1992).
Lehenová (2012) uvádza taktiež vo svojej publikácii delenie pozornosti ako vedomej
činnosti na úmyslenú a neúmyslenú a to nasledovne. Neúmyselná pozornosť sa vytvára a
udržiava bez zámeru človeka. Aby sa podnet stal predmetom pozornosti, musí spĺňať určité
podmienky: jeho intenzita, kontrast medzi podnetmi, prerušované pôsobenie podnetov, ich
zmena alebo novosť, ako aj potreby a záujmy človeka. Úmyselná pozornosť je vedome
zameraná a riadená, a vždy zahŕňa sprostredkovanie.
Okrem druhov pozornosti vnímame pri jej štúdiu aj vlastnosti pozornosti a to sú:
rozsah, stálosť, intenzita, prenášanie a rozdeľovanie. Rozsah pozornosti je závislý na
stave nervového systému a od vonkajších podnetov. Chápeme ho ako množstvo podnetov,
na ktoré je schopný sa jedinec v danom momente sústrediť. Stálosť pozornosti predstavuje
dĺžku sústredenosti na jeden predmet a končí sa prerušením sústredenosti. O vysokom
a nízkom stupni sústredenosti pojednáva intenzita pozornosti. Vedomé prenášanie
sústredenosti žiaka z predmetu, či činnosti na druhú nazývame prenášanie pozornosti.
Poslednou vlastnosťou je rozdeľovanie pozornosti. Táto vlastnosť spočíva v rozdelení
pozornosti žiaka na dva alebo viaceré podnety súčasne. Kdežto ani jednému z podnetov
nemôže byť venovaná intenzívna pozornosť (Kačáni a kol., 2004).
Charakteristike vlastností pozornosti sa venovala aj Lehutová (2012), ktorá uviedla
pri jednotlivých bodoch aj konkrétne časové či rozsahové údaje na základe meraní. Rozsah
kapacity pozornosti, ktorý sa mení v súvislosti s vekom, hovorí, že žiak mladšieho školského
veku je schopný upriamiť svoju pozornosť na 2 – 3 objekty, zatiaľ čo adolescent už na 3 – 4
objekty a dospelý človek na 4 – 6 objektov súčasne. Intenzita alebo inak povedané napätie
pozornosti sa člení na silnú intenzitu, ktorej predpokladom je silný záujem o daný objekt a
dostatočná intenzita pôsobiaceho podnetu. Stálosť chápeme ako časovú dĺžku pozornosti.
Predstavuje čas, počas ktorého sa pozornosť udrží na danom objekte. Najkratšie namerané
časové hodnoty sú 0,3 sekundy a najdlhšie nameranou hodnotou je 8 sekúnd. Protikladom
stálosti pozornosti je jej rozptýlenosť. Rozdelenie pozornosti je možné, pretože okrem
hlavného ohniska vzruchu dochádza v iných častiach k iba čiastočnému útlmu, čo umožňuje
súčasné zameranie sa na dva objekty. Prepojovanie je schopnosť rýchlo prejsť z jedného
zamerania na iné, čo odráža flexibilitu pozornosti. Periodické oslabovanie alebo kolísanie
pozornosti, ktoré sa strieda s opätovným zameraním na ten istý objekt, sa nazýva fluktuácia.
13

Počas vyučovacieho procesu môže dôjsť k narušeniu koncentrácie, alebo inak
nazývanej sústredenosti, a tak sa žiak stáva roztržitým. To však môže mať dvojakú podobu:
1. Nestálosť úmyselnej pozornosti, ktorá sa prejavuje vtedy, keď žiak nedokáže dlhší
čas sústrediť svoju pozornosť na jeden objekt, pričom jeho pozornosť prechádza z
jedného predmetu na druhý a v mozgovej kôre nie je prítomné silné ohnisko vzruchu.
2. Hlboké sústredenie znamená vysokú intenzitu pozornosti a dlhodobé zameranie sa
na konkrétny objekt.
V oboch situáciách žiak do istej miery stráca kontrolu nad riadením svojej pozornosti,
čo vedie k zníženej schopnosti orientovať sa v okolí. (Lehenová, 2012)

1.3. Prostredná fáza
Pred vstupom informácií z krátkodobej pamäte do dlhodobej prechádzajú informácie
ešte takzvanou prostrednou fázou. Ide o biochemický proces a to ju odlišuje od prvej fázy.
Zároveň tu môže dôjsť k výraznému ovplyvneniu tejto, ale aj nasledujúcej etapy rôznymi
stratégiami a impulzmi. Medzi ne patrí:
•

Uzatváranie mentálnych prepojení – hovoríme o zoraďovaní slov podľa
určitých charakteristických znakov.

•

Využitie zvukov a predstáv – sem zaraďujeme kľúčové slová a sémantické
mapy.

•

Štruktúrované opakovanie – je založené na opakovaní vopred stanovených
kritérií (Chovanová, 2007).

V priebehu tejto fázy, ako hovorí Sovák (1990), pokiaľ nie je v tejto prostrednej fáze
informácia posilňovaná, biochemické procesy nebudú ďalej pokračovať a dôjde k úplnému
vymiznutiu informácie.

1.4. Dlhodobá pamäť
Ruisel (1994, s. 69) dlhodobú pamäť definuje, ako relatívne stabilnú a odolnú voči
zabúdaniu. Avšak ani to nezaručuje, že informácia, ktorá bola zapamätaná je v pamäti voľne
dostupná. Dlhodobá pamäť sa delí na sémantickú a epizodickú. V sémantickej pamäti sa
uchovávajú informácie, ktoré sú potrebné na využívanie jazyka. Informácie sa do nej
ukladajú na základe vlastností a vzťahov a navzájom sa prepájajú novozískané s už
uloženými v prípade zhodných vlastností. Sémantická pamäť sa ďalej delí podľa dvoch
kategórií na sieťový model a množinový model.
14

Sieťový model pamäti – je ako sieť vzájomne prepojených uzlov alebo bodov, ktoré
reprezentujú rôzne informácie. Napríklad pri tvrdení ,,vrabec je vták“ sa nám zobrazia
v pamäti automaticky dva pojmy a to vták a vrabec súčasne. Najčastejšie ide v tomto modely
o trojstupňové hierarchické zobrazenie. Napríklad kanárik je žltý – kanárik je vták – kanárik
vie lietať (Ruisel, 1994).
Množinový model pamäti – sú pojmy klasifikované množinami prvkov. Jeho
základom je porovnávanie pojmov a to tak, že atribúty jedného pojmu sú súčasne atribútom
aj pojmu druhého. Pokiaľ berieme do úvahy pojmy vták a vrabec, tak k sémantickej
klasifikácii dochádza len keď atribúty, ktoré sú asociované s pojmom vták, sú nevyhnutné
pre zaradenie do určitej kategórie (Ruisel, 1988).
V prípade epizodickej pamäti ju možno vnímať, jednoducho povedané, ako vlastné
spomienky, napríklad: ,,čo som včera večer robila“. Pokiaľ hovoríme o epizodickej
a sémantickej pamäti, môžeme hovoriť o nich aj ako o procedurálnej pamäti, keďže ich
úloha sa v niekedy vykonáva súčasne (Ruisel, 1994,).
Procedurálnu pamäť môžeme špecifikovať aj ako pamäť, ktorá umožňuje organizmu
uchovávať naučené spojenia medzi podnetmi a reakciami, vrátane zložitých vzorcov
podnetov a odpovedí, čím zabezpečuje prispôsobivé reakcie na podnety z prostredia.
V podstate sa týka orientácie v čase a priestore vo vzťahu k aktuálnym podnetom (Ruisel,
1988).
Počas školského veku dieťaťa narastajú nároky na udržanie a upriamenie pozornosti
na dané podnety a aj na udržanie množstva informácií v pamäti. Jedným z dôležitých
predpokladov na ceste k úspešnému žiakovi je úroveň pamäte a pozornosti. V prvom rade,
pamäť a pozornosť žiaka, počas výchovno-vzdelávacej činnosti rozvíja a ovplyvňuje
vyučujúci, zvolením vhodných metód, prostriedkov a činností, ktorými je schopný
stimulovať žiakov k lepšiemu výkonu počas vyučovania a uchovávaniu potrebných
informácií do pamäti.
Pamäť a porozumenie v súvislosti s čítaním textu zohrávajú dôležité úlohy pri učení
nových informácií. Je nemožné uchovať textové informácie bez zapojenia pamäťových
procesov. Prenos informácií zo senzorickej pamäte a ich spracovanie v krátkodobej pamäti
pred tým, než sa dostanú do dlhodobej pamäti, sa dosahuje lepšie prostredníctvom
efektívnych čitateľských zručností ( Mohammed a Obida, 2024).
Základnou úlohou učiteľa je vzbudiť a udržať pozornosť žiakov na danom predmete,
pričom musí dbať na vek dieťaťa, čiže primeranosť a individuálny prístup (Kačáni, 2004).

15

Pokiaľ chce vyučujúci, aby pozornosť žiakov dosiahla optimálnu úroveň, mal by
zabezpečiť, aby boli splnené niektoré zo základných podmienok, vnútorných a vonkajších,
na ktoré dokáže svojou činnosťou pôsobiť a ovplyvniť ich.
K vnútorným podmienkam patrí:
-

celkový telesný stav žiaka

-

psychický stav a nálada

-

vôľa

-

emócie a záujmy

-

temperament

Vonkajšie podmienky, ktoré ovplyvňujú pozornosť žiakov sú:
-

pracovné prostredie

-

sociálne prostredie

-

sila, intenzita, dĺžka podnetu

-

novosť podnetu

-

stupeň náročnosti podnetu (Lehenová, 2012)
Vďaka skúmaniu výchovných javov z hľadiska vzťahu osvojovania si poznatkov

a utvárania postojov, vzniká predpoklad na správnu voľbu foriem a metód vo vzdelávaní
žiakov, ktoré rešpektujú ich vývin a individualitu (Kačáni, 2000).
K produktívnemu učeniu sa dochádza vtedy, ak je žiak plne sústredený, a to dokáže
učiteľ docieliť už pri vstupe do triedy. Mal by byť schopný na začiatku hodiny vytvoriť
primeranú psychickú klímu na to, aby mohli žiaci sústredene pracovať. Na žiakov výrazne
vplýva aj učiteľova práca s hlasom, tempo, prestávka, sila, akcent, výraznosť. Lepšiu
sústredenosť žiakov vyučujúci získava aj vhodne využívaním názorných pomôcok pri
vysvetľovaní učiva. Počas celej vyučovacej hodiny by mal učiteľ uplatňovať predovšetkým
zásadu individuálneho prístupu, pretože v každej triede sú žiaci s rôznymi typmi pozornosti.
Sú to žiaci, ktorí majú najintenzívnejšiu pozornosť na začiatku hodiny, žiaci spočiatku
s nižšou pozornosťou, ktorá v priebehu hodiny začne stúpať, žiaci s najlepšou pozornosťou
v strede vyučovacej hodiny a žiaci, ktorí sa sústreďujú na začiatku a na konci vyučovacej
hodiny. Poslednú skupinu tvoria žiaci, ktorí striedajú intervaly pozornosti a nižšieho
sústredenia. Aj z tohto dôvodu je hlavnou úlohou učiteľa nielen si získať pozornosť žiakov,
ale aj ich naučiť upriamiť svoju pozornosť, ovládať ju a nebyť nepozorným (Drlíková a kol.,
1992).

16

2. JAZYKOVÉ KOMPETENCIE
Jazykové kompetencie dieťaťa sa vyvíjajú už od narodenia, od kedy vníma okolitý svet.
Pri nástupe do školy, by malo byť dieťa schopné hovoriť o bežných skutočnostiach
a objektoch, taktiež by malo zvládnuť porozumieť výpovedi druhých (Vágnerová, 2012).
Pojem gramotnosť v kognitívnej dimenzii zahŕňa mentálne procesy, stratégie alebo
kognitívne mechanizmy, ktoré jednotlivec používa pri práci s textom. Skúmané sú
kognitívne funkcie, ako sú vnímanie, pozornosť, pamäťové mechanizmy a procesy myslenia,
ktoré sa podieľajú na chápaní a uchovávaní významov písaného slova (Zápotočná, 2010).
Súbor jazykových kompetencií možno nazvať aj jedným pojmom, a to gramotnosť.
Pokiaľ chápeme gramotnosť ako komplex jazykových kompetencií, predstavíme si pod tým
vzájomný vzťah nielen čítania, písania, počúvania a hovorenia, ale aj pôsobenie procesov
myslenia, hovorenia a porozumenia ako súčasť komunikácie (Máčajová, 2011).
Gavora a Zápotočná (2003) vytvorili vo svojej publikácii model štyroch typov
gramotností, ktoré zoradili od historicky najstaršej podoby gramotnosti až po historicky
najmladšiu:
-

Bazálna gramotnosť – základná gramotnosť a v rámci jazykových kompetencií ju
chápeme ako schopnosť čítať a písať.

-

Gramotnosť spracovanie textových informácií – aktívne spracovávanie textu
čitateľom. Základom je porozumenie textu a úzko súvisí s pojmom funkčná
gramotnosť.

-

Gramotnosť ako sociálno-kultúrny jav - neznamená len schopnosť čítať a písať, ale
aj širšie porozumenie a schopnosť vykonávať rôzne aktivity v rámci sociálnych a
kultúrnych kontextov.

-

E-gramotnosť – vnímame ako schopnosť jednotlivca efektívne a kriticky používať
digitálne technológie.

Aj keď sa na prvý pohľad môže zdať nevýznamná, somatická dimenzia nemôže byť
ignorovaná, najmä ak si uvedomíme, že v tradičných prístupoch ku gramotnosti sa jej
význam často preceňoval, keď sa zdôrazňovali biologické predpoklady vývinu
gramotnosti, spojené s chronologickým vekom dieťaťa. Táto dimenzia zahŕňa procesy
vizuálnej percepcie, sluchovej diskriminácie, výslovnosti a artikulácie, koordinácie
vnímania a pohybu, rozvoj jemnej motoriky (grafomotoriky) a podobne. Ich význam sa
stáva kľúčovým pri zvládaní formálnych požiadaviek na správne čítanie a písanie najmä
pri prijatí na základnú školu, kde sa trvá na pomerne náročných kritériách (Zápotočná,
2010).
17

Pod vplyvom vyučovacieho procesu sa jazykové kompetencie rozvíjajú medzi 6. až
11. rokom života dieťaťa. Žiaci získavajú vedomosti o štruktúre jazyka a o spôsobe jeho
využitia, taktiež sa obohacuje ich slovník, ktorý sa dopĺňa o špecifické výrazy a pojmy.
Vďaka tomu sú žiaci schopní lepšie rozumieť aj náročnejším výpovediam a dokážu sa lepšie
vyjadrovať, majú tak lepšiu kontrolu nad využívaním jazyka. Pod sémantickým vývinom
jazyka rozumieme obohacovanie slovnej zásoby detí, pri ktorom sa rozvíja detský slovník
pod vplyvom sociálneho prostredia, napríklad školy, rodiny či kamarátov. Počas školského
veku dieťaťa sa obohacuje jeho slovník nielen o slová, ale žiak sa učí pochopiť aj rozdielnosť
slov, totožnosť aj podobnosť významu. Dokáže rozlíšiť synonymá, homonymá a antonymá.
Zložitejším javom je pre žiakov porozumenie a určovanie základu slova. Žiaci majú problém
rozlíšiť predpony a prípony, a preto často dochádza k nesprávnemu rozdeleniu alebo
zapísaniu slov, pri ktorom žiak spojí v jeden celok predložku so slovom alebo naopak, oddelí
predponu od základu slova medzerou. Pri deťoch mladšieho školského veku možno
pozorovať tendenciu nesprávnej interpretácie zdieľaného vyjadrenia. Dochádza často
k zlému porozumeniu informácie alebo k neporozumeniu prenesených výrazov, ktoré chápe
mladší žiak doslovne. V tomto veku dochádza aj k rozvoju metalingvistického
uvedomovania, a teda rozvoj schopností chápať zloženie slova zo slabík, obmieňanie slabík
v slove a tým aj zmenu jeho významu. K tomuto rozvoju dochádza spravidla až po nástupe
do prvého ročníka základnej školy (Vágnerová, 2012).
Z modelu Petrovej a Valáškovej (2007, in Zápotočná, 2010) je práca s textom
procesom, ktorý si vyžaduje súčasné spracovanie rôznych typov informácií, pričom sa
zapájajú štyri samostatné oblasti skúseností, poznania a kompetencií jednotlivca, tzv.
"procesory". Prvé dve oblasti, kontextový a významový procesor, sú zodpovedné za
identifikáciu významových charakteristík textu. To zahŕňa rozpoznanie významov
jednotlivých slov v texte, ktoré súvisia so všeobecnou slovnou zásobou dieťaťa, ako aj so
špecifickou metalingvistickou slovnou zásobou týkajúcou sa písania a písanej kultúry.
Zároveň ide o hľadanie súvislostí medzi významom slov a textu v kontexte predchádzajúcich
skúseností a poznania dieťaťa, ako je jeho všeobecné poznanie sveta, jazykové schopnosti a
schopnosť pochopiť príbeh ako autonómnu, fiktívnu realitu. Druhé dve oblasti, fonologický
a ortografický procesor, sa podieľajú na rozpoznávaní a spracúvaní formálnych
charakteristík textu a reči. To znamená, že jedinec dokáže identifikovať grafické znaky textu
a zvukové jednotky reči, ktoré súvisia s písanou rečou (vnímanie formy slova a schopnosť
jeho analýzy). Analýza cieľových oblastí predčitateľskej gramotnosti pokračuje

18

definovaním konkrétnych znalostí, schopností a skúseností, ktoré dieťa potrebuje na to, aby
sa stalo čitateľsky gramotným.

2.1. Počúvanie s porozumením
Sluch je prvý zmysel, ktorý sa u dieťaťa vyvíja po narodení, a preto je rozhodujúci pre
fonetický vývin v prvom roku života (Eckhart, 2020).
Rost (2016) vníma porozumenie ako primárny cieľ počúvania, najvyššiu prioritu
poslucháča. Vo svojom diele načrtol, že počúvanie sa skladá zo štyroch prekrývajúcich sa
typov spracovania:
1. neurologické spracovanie - reč prechádza z vonkajšieho ucha do vnútorného ucha a do
sluchovej kôry. Reč je vnímaná, keď je prijatá a spracovaná.
2. jazykové spracovanie – zameriava sa na spájanie vnímanej reči s jazykovým systémom,
čo zahŕňa segmentovanie prúdu reči na lexikálne a syntaktické jednotky.
3. sémantické spracovanie - podieľa sa na porozumení, vytváraní záverov, učení a formovaní
pamäti. Cieľom spracovania je pochopenie významu komunikovanej výpovede.
4. pragmatické spracovanie – vzťahuje sa na implicitné vyjadrenie počutého, zámery autora,
informácie, ktoré neboli explicitne vyjadrené.
Počúvanie s porozumením predstavuje jeden z prvkov správnej výslovnosti a predpoklad
efektívnej komunikácie. Deficit počúvania s porozumením môže viesť k chybám vo
výslovnosti a nesprávnemu akcentu, zatiaľ čo pravidelné počúvanie pomáha eliminovať
gramatické a ortografické chyby. Cieľom počúvania s porozumením je pripraviť jednotlivca
tak, aby dokázal rozumieť vypočutému, spracovať informácie a vytvoriť základ pre ďalšiu
komunikáciu, čo je predpokladom pre jeho vlastnú textovú produkciu (Fašanok –
Gašparovičová, 2013).
Autorky Kapalková a Slováčková (2013) uviedli, že

v súvislosti s vývinom

porozumenia na úrovni textu, môžeme podrobnejšie sledovať explicitné a implicitné
porozumenie. Pri definovaní explicitných a implicitných informácií z textu, vymedzili autori
Parisová a Paris (2001) vo svojom výskume tieto termíny nasledovne:
K informáciám explicitného charakteru v texte zaraďujeme:
-

určenie postáv v príbehu,

-

rozpoznanie miesta, kde sa príbeh odohráva, a určenie času,

-

identifikovanie úvodnej udalosti,

-

určenie problému,

-

zhrnutie záveru a riešenia problému.
19

Informácie implicitného typu vyjadrujú:
-

určenie pocitov a prežívania postáv,

-

vytváranie kauzálnych súvislostí na základe textu,

-

prepojenie dialógov postáv s celkovým obsahom príbehu,

-

predpovedanie na základe predchádzajúcich udalostí v príbehu,

-

stanovenie témy prostredníctvom jedného alebo viacerých prvkov príbehu

Gavora (1992, in Kašiarová 2012).
Vzhľadom na preštudované a vyššie uvedené informácie môžeme konštatovať, že pokiaľ
ide o explicitné porozumenie, sledujeme informácie vecne uvedené a vyplývajúce
z počutého, prípadne čítaného textu. Pokiaľ kladieme alebo odpovedáme na otázky
sledujúce implicitný význam, sledujeme informácie, ktoré v texte nie sú priamo uvedené,
ale poslucháč prípadne čitateľ musí textu rozumieť alebo disponovať vopred získanými
informáciami, ktoré s textom súvisia.
Výsledkom spracovania informácií z textu by malo byť odhalenie hlavného jadra
informácií, čo je prejav celkového porozumenia textu. Základné metódy, ktoré vedú k
odhaleniu tohto jadra, sú:
•

Zovšeobecňovanie – podrobnosti sa nahrádzajú širšími, všeobecnejšími
informáciami.

•

Vypúšťanie informácií – odstraňujú sa z textu nadbytočné alebo bežne známe
informácie.

•

Integrácia – spájanie informácií, ktoré sú vzájomne prepojené alebo vyplývajú
z jednej druhej.

•

Konštrukcia – vytváranie širších informácií, ktoré presahujú obsah samotného
textu.

Počúvanie s porozumením môže byť ovplyvnená aj vonkajšími faktormi v triede,
v domácom prostredí, ale aj počas realizácií výskumov. Štúdia Nicholsa (1948, in Watson
a Barker,1984) identifikuje štrnásť faktorov, ktoré ovplyvňujú počúvanie s porozumením v
triede. Tieto faktory pokrývajú širokú škálu kognitívnych, emocionálnych, fyzických a
jazykových aspektov, ktoré ovplyvňujú schopnosť poslucháča porozumieť obsahu, ktorý je
prezentovaný. Jedná sa o:
1. inteligenciu,
2. čítanie s porozumením,
3. znalosť jazyka,
20

4. slovnú zásobu,
5. schopnosť vyvodzovať závery,
6. schopnosť štrukturalizovať reč,
7. počúvanie hlavných myšlienok,
8. používanie špeciálnych techník na zvýšenie koncentrácie,
9. skutočný záujem o tému,
10. emocionálne prispôsobenie k rečníkovej téme,
11. schopnosť rozoznať význam diskutovaného predmetu,
12. zvedavosť,
13. fyzická únava poslucháča,
14. počuteľnosť rečníka

2.2.Čítanie s porozumením
Mohammed a Obida (2024) hovoria o čítaní ako o dôležitej jazykovej zručnosti. Ako
zručnosť prijímania informácií je čítanie stredobodom každého ľudského učenia. Je takmer
nemožné zapojiť sa do učebnej aktivity bez schopnosti rozpoznať slová a schopnosti
odhadnúť významy slov.
Hirsch et. al (2002, in Zápotočná, 2010) hovorí, že pokiaľ ide o charakter a priebeh
čítania, na ktorý sa v posledných desaťročiach zameriava pozornosť kognitívnej
psychológie, je čoraz jasnejšie, že ide o aktívny, konštruktívny a selektívny proces.
Zjednodušene povedané, pri porozumení textu sa aktívne podieľa samotný čitateľ alebo
dieťa, ktorému niekto číta, ktorý si z textu vyberá informácie a aktívne formuje vlastné
chápanie. Kľúčovú úlohu v tomto procese zohrávajú predchádzajúce vedomosti čitateľa
(napríklad „poznanie sveta“), či už ide o hlboké významové štruktúry alebo dlhodobú pamäť,
ktoré významne ovplyvňujú konečné porozumenie. Tieto zistenia podporujú aj výskumy
týkajúce sa náročnosti textov a ich vzťahu k úspešnosti čítania („readability“). Analýzy
rôznych charakteristík textu ukazujú, že náročnosť textu je prevažne subjektívna záležitosť,
pričom najspoľahlivejším ukazovateľom náročnosti je prediktabilita textu – teda schopnosť
čitateľa predvídať obsah na základe jeho predchádzajúcich vedomostí.
Alabánová (2015) hovorí, že čítanie s porozumením je výsledkom spojenia všetkých
aspektov čítania a závisí od toho, či si žiaci už osvoja správnu techniku čítania. Technická
stránka čítania slúži ako nástroj, zatiaľ čo obsahová stránka je cieľom vyučovania. Obe tieto
stránky sa navzájom podmieňujú a rozvíjajú v úzkej súvislosti.

21

Osvojenie si správnej techniky čítania je zložitý proces, ktorý prebieha od prvého
ročníka základnej školy. Predispozície na rozvoj čitateľskej gramotnosti sú kombináciou
vrodených predispozícií, prostredia, v ktorom dieťa vyrastá, kvalitou predprimárneho
vzdelávania a po nástupe do prvého ročníka, vhodne zvolenými metódami, pomôckami
a prostriedkami. Učiteľ/ka zvolí šlabikár a čítanku z ponuky dostupnej na trhu a následne
s nimi žiaci na vyučovaní pracujú.
Požiadavky na žiaka prvého ročníka vyučujúcim určuje Štátny vzdelávací program pre
základné vzdelávanie v časti jazyk a komunikácia, v štandardoch pre slovenský jazyk
a literatúru. Prvý ročník základnej školy spadá pod prvý cyklus, v ktorom sú vytýčené ciele,
zamerané na počúvanie a čítanie s porozumením. Stanovujú, že žiak by mal čítať texty jemu
primerané a mal by byť schopný interpretovať ich obsah a obraznosť v súvislosti s vlastnou
skúsenosťou. Žiak by mal vedieť nájsť v texte explicitné informácie a vyhodnotiť základné
implicitné informácie. Tieto ciele sú bližšie špecifikované v časti vecnej recepcie textu, kde
pri porozumení textu je zahrnutá tvorba o obsahu textu na základe obrázkov, nadpisu a
predchádzajúcich znalostí žiaka, rozpoznanie a zaznamenanie kľúčových slov, porozumenie
doslovného – explicitného významu textu a schopnosť následne ho reprodukovať,
vyvodenie implicitných významov z textu na základe otázok učiteľa/ky, ktoré sa týkajú
významu slov, vzťahov medzi slovami a vetami, či prepojenia informácií z textu s
predchádzajúcimi vedomosťami a skúsenosťami žiaka a ako posledný bod uvádza stručné
zhrnutie získaných informácií. V rámci zážitkovej recepcie je okrem iného vytýčený
obsahový štandard pri čítaní z porozumením, ktorý uvádza, že žiak by mal vedieť predvídať
následnosť deja z prečítaného alebo počutého textu, za pomoci nápovied a otázok od
učiteľa/ky, by mal vedieť prerozprávať obsah čítaného a počutého textu. Pokiaľ sa
zameriame u žiakov na vyjadrenie pocitov, názorov či postojov v súvislosti s čítaným
textom, postavami z textu alebo so spracovanou tematikou, tak hovoríme o čítaní ako zážitku
(Štátny vzdelávací program pre základné vzdelávanie, 2023).
Na hodnotenie úspešnosti žiakov v čítaní s porozumením sa odporúča použiť tieto
kritériá, ktoré by mali byť ďalej prispôsobené konkrétnemu obsahu úloh:
-

Presnosť a úplnosť informácií – správne vyhľadanie požadovaných informácií,
úplnosť potrebných údajov a správnosť pri získavaní explicitných informácií z textu.
Štruktúra informácií – usporiadanie informácií podľa ich dôležitosti, prehľadnosť
a logická organizácia textu, schopnosť správne redukovať text bez straty podstatných
informácií.

22

Správnosť záverov – logická súvislosť medzi závermi a porovnávanými
informáciami, jasnosť a výstižnosť záverov, ako aj argumentácia, ktorá spočíva na
odkaze na text a súvislosti medzi argumentmi a závermi.
Použitie vedomostí a argumentácia – správne aplikovanie vedomostí o texte,
schopnosť prepájať informácie z iných zdrojov, vyjadrenie vlastného názoru a
podloženie záverov dôkazmi z rôznych zdrojov (Kašiarová, 2008).
Počas čítania môžu nastať rôzne ťažkosti. Kovárová – Kurtulíková (2010) popisujú
nasledujúce faktory, ktoré nepriaznivo ovplyvňujú čítanie:
-

Nedostatočné predpoklady pre čítanie,

-

Genetické predispozície,

-

Nezrelosť vo vývine,

-

Poškodenie centrálnej nervovej sústavy (organického pôvodu, následky úrazu),

-

Slabšie percepčné schopnosti (problémy so zrakom a sluchom),

-

Rečové ťažkosti (dysgrafia),

-

Oneskorený vývoj reči,

-

Rečové poruchy a chudobné sociálne prostredie,

-

Rodinné prostredie (predovšetkým prísna, ľahostajná alebo ambivalentná výchova),

-

Kvalita výučby zo strany učiteľa,

-

Vývinové poruchy učenia (dyslexia) a poruchy pozornosti (ADHD, ADD),

-

Znížené intelektuálne schopnosti,

-

Nedostatočne rozvinutá schopnosť orientácie v priestore.

2.2.1. Metódy využívané pri čítaní s porozumením
V nasledujúcom texte uvedieme niektoré metódy, ktoré sú zamerané na to, aby žiaci
mohli sledovať svoje učenie a porozumenie textu, a zároveň si túto schopnosť osvojovali.
A) V – ChV – D
Jej podstata je založená na troch krokoch, vychádza z nasledujúcich otázok: Čo
vieš o téme? Čo by si chcel vedieť? Čo si sa dozvedel? Žiaci si pred čítaním
neznámeho textu zapisujú svoje odpovede na prvé dve otázky, po preštudovaní
textu odpovedajú na tretiu otázku a následne porovnávajú všetky tri záznamy a
komentujú ich (Gavora, 2003).
B) Postup 3-2-1
Tento postup zahŕňa hodnotenie získaných informácií žiakom v týchto krokoch:
23

-

3 dôležité veci, ktoré boli v texte – žiak vyberie tri informácie, ktoré považuje
za kľúčové.

-

2 veci, ktoré ťa zaujali – žiak vypíše dve informácie, ktoré ho zaujali buď
preto, že ide o nové poznatky, alebo preto, že neboli v súlade s jeho
predchádzajúcimi vedomosťami.

-

1 vec, na ktorú si v texte nenašiel odpoveď – žiak identifikuje informáciu, na
ktorú nenašiel odpoveď, čo môže byť spôsobené nejasnosťou textu,
nedostatkom skúseností alebo vedomostí.

C) Postup 5-4-3-2-1
Tento postup je podobný, ale obsahuje ďalšie kroky v tejto štruktúre:
-

5 nových informácií – žiak vyberie päť informácií, ktoré sa dozvedel z textu.

-

4 informácie týkajúce sa hlavnej myšlienky – žiak určí štyri informácie, ktoré
súvisia s hlavnou myšlienkou textu.

-

3 nové slová, ktoré si našiel v texte – žiak si vyberie tri nové slová, ktoré sa
v texte objavili.

-

2 informácie, ktoré si už poznal – žiak vypíše dve informácie, ktoré už mal
vo svojich vedomostiach.

-

1 vec, na ktorú si nenašiel v texte odpoveď – žiak identifikuje jednu
informáciu, na ktorú v texte nenašiel odpoveď.

D) Prezeraj – pýtaj sa – prečítaj – odpovedz – zopakuj
Podstata sa skladá z niekoľkých krokov, kde žiak aktívne pracuje s textom a
informáciami, ktoré sa z neho dozvedel:
-

Prezeraj – žiak sa zoznámi s nadpismi, podnadpismi, úvodom a záverom
textu.

-

Pýtaj sa – žiak vytvára otázky na základe nadpisov textu.

-

Prečítaj – žiak číta text so zameraním na otázky, ktoré si predtým vytvoril.

-

Odpovedz – žiak odpovedá na svoje otázky na základe informácií z textu.

-

Zopakuj si – žiak opakuje odpovede na otázky bez použitia učebnice, aby si
lepšie zapamätal nové informácie (Gavora, 2008).

E) Riadené (štruktúrované) čítanie
Meredith, Steel (1997, in Kašiarová, 2011) hovoria, že učiteľ rozdelí text na
menšie časti a pripraví k nim otázky, ktoré pomáhajú viesť diskusiu so žiakmi počas
prestávok v čítaní. Pred prečítaním každej nasledujúcej časti žiaci formulujú
24

predpoklady o jej obsahu a potom ich overujú na základe informácií z
predchádzajúcich častí. Tento proces predvídania stimuluje zvedavosť, podporuje
aktívne čítanie a udržiava pozornosť žiakov. Odpovede žiaka spočívajú na
zodpovedaní otázok, ktoré múžu byť uvedené aj vo forme tabuľky. Jedná sa o otázky
ako napríklad: Čo si myslíte, že sa stane? Aký máte dôkaz? Čo sa skutočne stalo?
Niektoré metódy sa sústredia výlučne na obsah textu, ale aj tieto môžu byť využité
učiteľom na podporu metakognície v rôznych fázach práce s textom. Podstatné je, aby tieto
fázy boli správne realizované. Kľúčová je fáza, v ktorej žiak hodnotí svoje učenie
porovnaním s tým, čo vedel na začiatku hodiny alebo pred čítaním textu.

2.3.Porozumenie textu
Porozumenie textu, najmä učebného materiálu, je kľúčovým predpokladom pre úspešný
vstup žiaka do nového učiva. Učenie je neúčinné a neefektívne, ak je bez porozumenia.
Čítanie s porozumením nie je len spôsobom, ako sa učiť, ale aj základom pre pochopenie
sveta okolo nás. Bez porozumenia je človek odsúdený na nevedomosť, je závislý na iných a
môže byť ľahko manipulovaný. Schopnosť porozumieť akýmkoľvek textom zohráva veľmi
dôležitú úlohu vo vývoji dieťaťa. Texty prinášajú nové informácie, vyzývajú k premýšľaniu,
formujú hodnoty a ovplyvňujú postoje k svetu (Gavora, 2008).
McNamara a Magliano (2009) vnímajú porozumenie ako komplexný kognitívny proces,
ktorý je potrebný prakticky pre všetky kognitívne činnosti vyššej úrovne, vrátane učenia,
uvažovania, riešenia problémov a rozhodovania sa.
Porozumenie textu, sme v minulosti chápali ako reprodukciu textu a vnímali len ako
pamäťový proces, čiže to, čo si z textu žiak pamätá. Tieto informácie zisťoval učiteľ, ako
sme už vyššie v texte uviedli zisťovacími otázkami. Avšak porozumenie textu je možné
chápať na viacerých úrovniach. Čižmarovič a Kalná (1991) in Zápotočná (2012) hovoria
o troch možnostiach chápania porozumenia u žiakov. Prvým typom porozumenia textu je
samostatne, a to chápeme ako samostatnú reprodukciu textu žiakom. Pričom dokáže text
zreprodukovať a spájať informácie aj s už získanými informáciami z predošlých skúseností.
Táto úroveň porozumenia je chápaná ako najvyššia a zároveň v nej figuruje najvyššia miera
subjektivity. Druhý typ porozumenia je pomocou zisťovacích otázok a posledný je
nerozumie textu. Pri poslednej úrovni môžeme hovoriť o porozumení textu len ako chápanie
doslovného významu slov a textu, jedná sa len o „výsledok dekódovania v zmysle pasívnej
recepcie“ (Zápotočná 2012, s. 93).
25

Proces čítania neznamená len dešifrovanie napísaných symbolov, ale aj premýšľanie
čitateľa o tom, čo prečítal, o význame, zmysle a spojení s tým, čo už prečítal a o čom má
znalosti (Alderson, 2000).
Čitateľ využíva rôzne zručnosti na pochopenie textu. Porozumenie, v rámci čítania,
je cieľom každého čitateľského cvičenia. Je to proces, ktorý zahŕňa čítanie slov a
porozumenie jazyku. Kombinácia týchto dvoch aspektov je to, čo ovplyvňuje úspech alebo
neúspech pri hľadaní významu. Význam nie je často priamo vyjadrený v texte. Preto, ak má
čitateľ dospieť k významu, musí vykonať množstvo psychologických činností, ktoré
zvyčajne začínajú rozpoznávaním slov, pochopením rozpoznaných slov a ich zapamätaním
(Mohammed a Obida, 2024).
Zápotočná (2012) uvádza päť modelov porozumenia, ktoré publikovali Britton
a Graesser (1996), ktorí poukázali práve týmito modelmi a ich syntézou na náročnosť
a komplexnosť štruktúry porozumenia. Prvý model je o konštrukcii viacúrovňovej
reprezentácii textu. Žiak v tomto modely pracuje pri čítaní s viacerými rovinami
porozumenia samostatne aj súčasne v závislosti od zadanej úlohy. Niektoré roviny sú
zamerané explicitne – verbálna reprezentácia doslovného významu textu. Pokiaľ berieme do
úvahy porozumenie z roviny kontextovej, tak sa opierame o implicitné porozumenie textu,
ktoré je dôležité pri neskoršom testovaní žiakov vo veku 9 rokov až 10 rokov testom PILRS.
Druhú skupinu tvorí koherentná reprezentácia textu. Pri nepochopení jedného celku alebo
viacerých po sebe nasledujúcich sa narúša spojitosť, čiže pochopenie textu, hovoríme
o narušenej koherencii. Tento model sa využíva napríklad pri tvorbe študijných materiálov.
V ďalšej skupine modelov má dôležitú úlohu pracovná pamäť. Pokiaľ čitateľ nie je schopný
adekvátne selektovať dôležité a menej dôležité, dokonca až zbytočné, informácie z textu,
dochádza k zahlteniu pracovnej pamäte a neporozumeniu významu textu. Operačná pamäť
pracuje aj s údajmi, ktoré sú uchované v dlhodobej pamäti. Modely, ktoré sa zameriavajú na
viaceré inferencie rôzneho typu, ako je určenie pointy textu, definovanie postojov autora,
kladenie otázok otvoreného typu a inferencie spojené s pocitmi žiaka po prečítaní textu
nazývame „modely porozumenia a generovania inferencií“. Poslednou skupinou sú modely
dynamické. Patria k najzložitejšej skupine a pojednávajú o tom, že všetky vyššie spomenuté
modely samostatne nešpecifikujú porozumenie dostatočne (Zápotočná, 2012).
2.3.1. Viacúrovňové porozumenie podľa PILRS
Úlohou učiteľa v prvom ročníku je naučiť žiakov nie len čítať, ale zároveň aj čítať
s porozumením. Postupne krok po kroku pripravuje žiakov až na medzinárodné testovanie
PIRLS a PISA, ktoré sú zamerané na čítanie s porozumením.
26

Prv ako upriamime našu pozornosť na činnosť učiteľa pôsobiaceho na
metaporozumenie a porozumenie, zameriame sa na charakteristiku porozumenia na
viacerých úrovniach podľa PIRLS. Skratka PILRS vznikla spojením začiatočných písmen
z anglických slov Progres In Reading Literaci Study. V rámci hodnotenie v projekte PILRS
sa sleduje čitateľská gramotnosť žiakov vo veku deväť až desať rokov. Sledujú proces
porozumenia textu na štyroch úrovniach, pomocou rôznych druhov testových otázok.
1. „identifikovanie a zachytenie informácií explicitne v texte“ – je prvou rovinou
porozumenia a jedná sa o schopnosť rozpoznať a sústrediť sa na dôležité
informácie a fakty, ktoré sú priamo a jednoznačne vyjadrené v texte. Táto úroveň
„doslovného porozumenia“ je v našom prístupe k výučbe čítania v základnom
vzdelávaní považovaná za kľúčovú a rozhodne sa jej venuje veľká pozornosť.
2. „Vyvodzovanie z textu priame dôsledky a dedukcie“ v angličtine nazývané aj
„strightforward inferences“ predstavuje čítanie s porozumením na úrovni, kde sa
vyžaduje schopnosť vyvodzovať závery – to znamená získavať informácie, ktoré
nie sú priamo vyjadrené v texte, ale dajú sa z neho logicky odvodiť. Väčšina
čitateľov by teda z textu pravdepodobne dospela k totožným záverom, ako sú
príčinné súvislosti, vzťahy alebo zovšeobecnenia. Zrelý čitateľ si neuvedomuje
proces dedukovania, ale má pocit, že informácie sa nachádzali v texte a na
základe toho ich interpretuje. V prvých dvoch úrovniach nie je možné hovoriť
o jednoznačne správnej odpovedi na otázky.
3. „interpretácia

a integrácia

myšlienky

a informácie“

Podobne

ako

v

predchádzajúcom prípade, ide o schopnosť vytvárať význam, ktorý presahuje
text. Pri interpretácii sa okrem prepojenia a kombinovania myšlienok a
informácií v texte, dochádza aj k ich spájaniu s predchádzajúcimi znalosťami
čitateľa, ako sú vedomosti, skúsenosti, názory, postoje, presvedčenia a podobne.
Interpretácie teda odrážajú osobnú perspektívu čitateľa, sú rôznorodejšie a viac
subjektívne. Otázka správnosti odpovede sa tu stáva problematickou, avšak
vzhľadom na to, že čitatelia zdieľajú určitý kultúrny kontext (daný výchovou,
vzdelaním, hodnotami a podobne), môžu ich odpovede – interpretácie – byť
považované za viac alebo menej konvenčné, alebo naopak, originálne. Na tejto
úrovni môže dôjsť k výrazným medzikultúrnym rozdielom, a to najmä v
závislosti od vzdelávacieho prostredia. To zahŕňa aj mieru, do akej sa v tomto
prostredí kladú takéto otázky a ako sú žiaci na tento typ otázok a spôsob
odpovedania pripravení.
27

4. „schopnosť skúmať a hodnotiť obsah textu z hľadiska použitých jazykových
prostriedkov“ Na tejto úrovni ide o kritickú analýzu a hodnotenie textu, a to
nielen z hľadiska jeho obsahu, ale najmä z pohľadu jeho formy. Porozumenie
zahŕňa reflexiu štruktúry textu, jazykových a výrazových prostriedkov, vrátane
autorovho pohľadu a štýlu. Konštrukcia významu môže presahovať samotný text,
no hlavný dôraz je kladený na hodnotenie spôsobu, akým je určitý obsah –
význam – vyjadrený. Čitateľ (v porovnaní s predchádzajúcou úrovňou) okrem
svojich znalostí o svete využíva aj svoje poznatky o jazyku, jazykových a
textových konvenciách a žánroch. Svoje hodnotenie zakladá na predchádzajúcich
skúsenostiach s čítaním, posudzuje, ako sú idey, pocity a informácie
formulované, ako presvedčivo, jasne a pôsobivo sú vyjadrené, alebo naopak, ako
menej úspešne.
Úrovne čitateľskej gramotnosti (porozumenia v čítaní) sú podobne definované aj v
štúdii PISA, z anglického názvu Project for International Student Assessment, ktorá
pravidelne hodnotí žiakov vo veku 14 až 15 rokov od roku 2003. V tejto štúdii sa hodnotí
schopnosť žiakov porozumieť rôznym druhom textov, analyzovať ich obsah, kriticky ich
hodnotiť a využívať získané informácie v praktických kontextoch. Žiaci na Slovensku
dosahujú dobré výsledky porovnateľné s väčšinou krajín najmä v úlohách, ktoré si vyžadujú
vyhľadávanie alebo identifikáciu explicitných informácií, teda v úlohách zameraných na
pochopenie doslovného významu textu. Horšie výsledky dosahujú v úlohách, ktoré sa týkajú
vyšších úrovní porozumenia, ako sú integrácia, interpretácia, hodnotenie a kritické myslenie.
Je veľmi pravdepodobné, že tieto výsledky súvisia s typmi otázok, na ktoré sú žiaci zvyknutí,
ako aj s frekvenciou ich výskytu v škole. Vzhľadom na používané metódy čítania a tradičný
spôsob výučby čítania v našich školách, tieto zistenia nie sú prekvapujúce (Zápotočná,
2012).
2.3.2. Chyby pri porozumení textu
Na základe zlúčenia doterajších vedomostí o porozumení a čítaní s porozumením
možno konštatovať, že porozumenie je zložitý a dynamický proces, pri ktorom zohrávajú
dôležitú úlohu vonkajšie okolnosti, ale aj schopnosti čitateľa. Učiteľ je schopný do istej
miery tieto aspekty ovplyvniť a zvolením správnych metód ich rozvíjať u žiakov. Pri recepcii
textu môže dôjsť k viacerým prekážkam alebo inak nazývaným chybám. Chyby nastávajú
napríklad pri neporozumení z hľadiska textu a jeho skladby alebo z hľadiska významu textu,
pokiaľ má čitateľ deficit vedomostí z danej oblasti, nerozumie obsahu textu alebo pointe.

28

Najprv zameriame našu pozornosť na chyby pri porozumení jednotlivých zložiek
textu podľa Collinsa a Smitha (1982, in Gavora 1992) a tými sú:
1. Neporozumenie slova
-

Nepoznané slovo

-

Slovom ktoré je žiakovi známe, ale nedáva zmysel v danom kontexte
2. Neporozumenie vety

-

Neuskutočniteľná interpretácia

-

Len nejasná, abstraktná interpretácia

-

Viacero možných výkladov

-

Interpretácia je v rozpore s poznatkami príjemcu
3. Neporozumenie súvisu vzťahu jednej vety k druhej

-

Výklad jednej vety je v rozpore s výkladom druhej vety

-

Nie je možné dohľadať súvis jednej vety k druhej

-

Existencia viacerých možných vzťahov medzi vetami
4. Nepochopenie štruktúry textu

-

Deficit hlavnej myšlienky textu alebo jeho časti

-

Neporozumenie výskytu určitých častí v texte

-

Neporozumenie dôvodom konania určitých postáv v texte

Pokiaľ vnímame chyby z pohľadu významu textu tak môže dochádzať k nasledujúcim
a to:
-

čitateľ nie je schopný reprodukovať text z dôvodu chýbajúcich informácií o danej
téme,

-

recipient má vedomosti o danej téme, ale neporozumie textu, pretože je zložito
napísaný,

-

čitateľ je schopný interpretovať text, ale nezhoduje sa s autorom textu,

-

recipient text interpretuje podľa autora, nevkladá vlastnú myšlienku, súhlasí
s autorom (Gavora, 1992).

Učitelia na základných školách na primárnom stupni vzdelávania u žiakov prvého
ročníka sa v praxi najčastejšie stretávajú s poruchami z prvej kategórie a len čiastočne
s chybami z druhej kategórie . Žiaci prvého ročníka spočiatku čítajú len krátke texty a až
neskôr po osvojení si všetkých písmen prejdú na samostatné čítanie krásnej literatúry pre
deti a interpretáciu textu pri prezentovaní čitateľského denníka.

29

Vyučujúci sa podieľa na rozvoji čítania s porozumením, ale aj počúvanie s porozumením
rôznymi spôsobmi. Jedným z nich je napríklad kladením otázok. Metóda, akým kladie
otázky, aké typy otázok používa vedie žiakov k rôznym úrovniam porozumenia, preto sú nie
len nástrojom zisťovania ale aj rozvíjania. Vo vzťahu k čítaniu možno uplatňovať Bloomovu
alebo aj Sandersovu taxonómiu otázok, podľa cieľu vzdelávania a je možné ich aplikovať aj
pri čítaní. Pozornosť pri kladení otázok musíme upriamiť na rozdiel medzi otázkami, ktoré
sú v rámci textu a potom tými, ktoré sú nad rámec textu. Keď hovoríme o otázkach v rámci
textu, tak odpovede žiaci dokážu priamo nájsť v prečítanom texte alebo si ich z textu
pamätať. Pri otázkach nad rámec textu, žiak nenájde odpovede priamo v texte, pretože tam
nie sú implicitne uvedené, ale musí odpovede hľadať v iných zdrojoch. Ďalším dôležitým
typom sú otázky nazývané vo vlastnej hlave. Ide o odpovede, ktoré musí čitateľ zodpovedať
sám, na základe vlastného uváženia. Sem patria otázky zamerané napríklad na východiskové
vedomosti. Učiteľ tým získava informácie o tom, aké vedomosti už majú žiaci o danej téme,
ktorej sa idú venovať. Zároveň tým uľahčuje žiakom porozumenie novým poznatkom
k danej téme a dokážu si prečítané informácie lepšie zapamätať a priradiť k už známym.
Druhú skupinu otázok tvoria otázky zamerané na hypotézy. Vyučujúci kladie otázky
k nadpisu alebo ilustrácii, či k už prečítanému mottu alebo odseku textu. Následne po
zodpovedaní otázok hypotézami a domnienkami žiakov dochádza k aktivizujúcejšiemu
čítaniu textu, pretože zvedavosť a overovanie vlastných hypotéz podnecuje žiakov
k sústredenejšiemu čítaniu. Najčastejším typom otázok sú otázky zamerané na
vysvetľovanie pojmov. Učiteľ týmito otázkami obohacuje alebo doplňuje slovnú zásobu
žiakov a jednoznačne to pozitívne vplýva na porozumenie textu. Veľmi náročnou
kategóriou, najmä na ich tvorbu pre učiteľa, sú otázky zamerané na spájanie informácií
z textu s vedomosťami vo vlastnej hlave. Jedná sa o otázky deduktívneho charakteru, čiže
informácie, ktoré z textu vyplývajú na základe logických súvislostí. Otázkam, ktoré vedú
čitateľa k tomu, aby parafrázoval nejakú časť textu hovoríme otázky na prevod. Pri prepájaní
nových poznatkov so starými hovoríme o otázkach na syntézu obsahov a informácií z textu
s vlastnými vedomosťami a skúsenosťami. Vzájomné prepájanie informácií z textu sa
vykonáva pri otázkach na syntézu explicitných obsahov a informácií Pri posledných dvoch
druhoch otázok je veľmi dôležité, akým spôsobom sa otázky budú klásť. Keďže tieto otázky
majú rôzny charakter ich podstatou je zistiť hlavnú myšlienku, ponaučenie, pointu príbehu.
Z otázok by nemalo byť citeľné, že existuje nejaká správna odpoveď. Vhodnejší spôsob je
klásť otázky tak, aby mal žiak pocit, že nás zaujíma jeho názor a pocit z textu (Zápotočná,
2012).
30

Vyššie uvedené typy otázok sú pre žiakov mladšieho školského veku, inak povedané
pri začínajúcich čitateľov náročné. Pri týchto žiakoch je dôležité sa spočiatku zamerať najmä
na rozvoj slovnej zásoby, porozumenie textu spočiatku na explicitnej úrovni a pochopeniu
pointy vyplývajúcej z textu. Pri porozumení textu však nehovoríme len o získavaní
informácií z textu, ale aj o interpretácii daného textu, pričom každý čitateľ bude text
interpretovať podľa vlastného uváženia a skúseností. V tejto súvislosti by sme si nemali
najmä zmýliť dva pojmy a to porozumenie textu a naučenie sa textu, aj keď spolu úzko
súvisia. Memorovanie textu je zvyčajne rýchlejšie a trvácnejšie pokiaľ žiak rozumie
informáciám v texte, ale v opačnom smere tento proces nemusí byť pravdiví a teda, ak si
žiak určitý text zapamätal, nemusí to hneď znamenať, že danému textu a informáciám v ňom
uvedeným rozumie (Gavora, 2003).

2.4. Metakognícia
V tejto časti práce sa budeme ďalej venovať metakognitívnym procesom pri recepcii
textu. Vzťah metakognitívnych a recepčných procesov, ako aj jeho teoretický, výskumný a
edukačný kontext, bol v slovenskej pedagogike najdôkladnejšie rozpracovaný autormi
Gavora a Zápotočná.
V oblasti metakognitívnych procesov skúmame recepcie na začiatku, v priebehu a po
dokončení recepcie textu. Počas procesov na začiatku recepcie textu sa čitateľ zameriava na
cieľ vnímania textu. Kdežto u žiakov tento cieľ väčšinou stanovuje učiteľ/ka (Gavora, 1992).
Pred čítaním by si mal čitateľ byť schopný klásť otázky, ktoré určujú cieľ čítania. Počas
čítania sa očakáva, že čitateľ bude neustále využívať zručnosť metakognície.
Metakognitívne zručnosti sú v tejto fáze kľúčové, pretože metakognitívny proces poskytuje
študentovi vedomosti o tom, ako sa učí, tým, že ho upozorní, keď dochádza k poruchám
alebo zlepšeniu porozumenia. Úspech alebo neúspech tohto procesu sa testuje na konci
čítania prostredníctvom hodnotiacich otázok (Mohammed a Obida, 2024)
Na základnej škole sa opakovane stáva, že žiak sa pri opakovaných zadaniach prispôsobí,
je schopný si postupne vybudovať vlastné otázky k textu. Metakognitívne procesy možno
rozdeliť do troch skupín. Prvou skupinou sú procesy pred recepciou textu, čo predstavuje
stanovenie si už spomínaného cieľa recepcie. Druhou skupinou sú metakognitívne procesy
v priebehu recepcie textu, ktoré sa delia na prognózovanie a monitorovanie. Prognózovanie
obsahu je predpovedanie alebo predvídanie obsahu textu obsiahnutom v nasledujúcej časti.
Počas monitorovania čitateľ sleduje či dosahuje svojou činnosťou cieľ, ktorý si stanovil.
Procesy po dokončení recepcie textu sú zamerané na hodnotení najmä toho, či dosiahol cieľ
31

pri čítaní daného textu, ktorý si stanovil v prvom bode. Každý z metakognitívnych procesov
sa líši nielen poradím a trvaním, ale aj vlastnou funkciou pri recepcii textu (Gavora, 1992).
Pojem metakognícia sa spája s autormi ako je Flavella, Zápotočná, Helus, Gavora
a Brownová. Všetci títo autori sa venovali metakognícii, metakognitívnym procesom
a metakognitívnym spôsobilostiam. Gavora špecifikuje metokogníciu ako „aktívne
sledovanie a riadenie vlastných kognitívnych činností“ (Gavora, 1992, s. 90).
Zápotočná charakterizovala metaporozumenie alebo teda metakognitívne činnosti pri
čítaní ako „vedomé myšlienkové procesy a operácie, v rámci ktorých sa porozumenie tvorí,
konštruuje, monitoruje, či vyhodnocuje...“ (Zápotočná, 2012, s. 91).
Pohľad na metakognitívne procesy sú z hľadiska psychológov a pedagógov odlišné.
Učiteľ/ka hľadá spôsoby a možnosti ako u žiakov zlepšiť vlastnú činnosť a tak sa môžu stať
užitočným spôsobom učenia sa. Časom sa postupne prechádza od vedenia učiteľom alebo
rodičom prechádza k vlastnej činnosti žiakov tzv. sebaregulácii. Pri recepcii textov sa
stretávame s názormi, že existujú texty, ktoré si pozornosť vyžadujú sústavne od začiatku až
po koniec. Na druhej strane sú texty, pri ktorých nemusí byť také vysoké zastúpenie
metakognitívnych procesov (Gavora, 1992).
Na rozvoj metakognície u žiakov uviedol Huitt (in Turek, 2003) nasledujúce
spôsoby:
-

Poskytnúť žiakom príležitosť monitorovať a reflektovať svoje vlastné učenie a
myslenie.

-

Učiť žiakov rôznym učebným stratégiám a umožniť im ich samostatne aplikovať.

-

Požiadať žiakov, aby si predvídali, čo sa môžu dozvedieť z nového učiva, a po
preštudovaní textu porovnať svoje predpovede.

-

Dať žiakom možnosť identifikovať, aké existujúce vedomosti a zručnosti súvisia s
novým učivom.

-

Povzbudiť žiakov, aby kládli otázky týkajúce sa učiva, spôsobu a metodiky učenia.

-

Pomôcť žiakom rozpoznať momenty, kedy by mali požiadať o pomoc pri učení, čo
si vyžaduje sebamonitorovanie a snahu riešiť úlohy samostatne.

-

Podporovať žiakov pri prenose vedomostí a aplikácii naučeného v nových
kontextoch.
Metakognitívne procesy počas čítania textu zahŕňajú štyri kľúčové techniky v

rôznych formách:

32

•

Objasňovanie nejasných častí textu – čitateľ preformuluje obsah vlastnými
slovami, pričom sa zameriava na nejasné alebo sporné pasáže (najprv s pomocou
učiteľa, neskôr samostatne).

•

Kladenie otázok – žiaci kladú otázky na overenie porozumenia, či už ide o otázky
na doslovné vyhľadávanie informácií alebo vyvodzovacie otázky na zistenie
implicitných informácií.

•

Tvorba súhrnov – formulovanie hlavných myšlienok textu výberom dôležitých
informácií alebo vytváraním skrátenej verzie textu cez integráciu a zovšeobecnenie
informácií.

•

Predpovedanie obsahu nasledujúcej časti textu – čitateľ robí predpoklady o tom,
čo bude nasledovať, a tieto predpoklady overuje v ďalšom čítaní, čím sa jeho
porozumenie stáva flexibilnejším a presnejším. To tiež ovplyvňuje jeho čitateľské
stratégie, ako napríklad spomalenie tempa čítania alebo preskočenie niektorých častí
textu (Kašiarová, 2011).

Vyššie spomenuté procesy budeme využívať pri praktickej časti našej diplomovej práci
s textom pred, počas a po vypočutí. Na základe uvedených teoretických informácií
a poznatkov si dovolíme tvrdiť, že metakognitívne procesy v súvislosti s vypočutým alebo
prečítaným textom sú výborným nástrojom pre porozumenie textu.
Vnímanie a porozumenie textu výrazne ovplyvňujú vlastnosti textu, ale aj vek
a podmienky, počas ktorých žiak recipuje text (Gavora, 1992).

33

3. VÝSKUMY SÚVISIACE S TÉMOU DIPLOMOVEJ PRÁCE
Viacerí autori sa v zahraničí i na Slovensku v minulosti aj v súčasnosti venovali
výskumu pamäti a pozornosti, jej vplyvu na čítanie s porozumením alebo počúvanie
s porozumením.
Dziak a Lukáč (2023) svoj výskum zamerali na žiakov tretieho ročníka základnej školy
a to konkrétne na detské porozumenie textu prostredníctvom recepcie počúvaného
a čítaného naratívneho textu. V závere dospeli k výsledku, že žiaci tretieho ročníka dokážu
bez nápovedí vytvárať online inferencie počas počúvania a čítania naratívneho textu, ale s
chybami, a to pri až pri jednej tretine participantov.
V štúdiách, ktoré skúmajú vzťah medzi pracovnou pamäťou a plynulosťou čítania, sa
zdôrazňuje, že najmä verbálna zložka pracovnej pamäti má vplyv na plynulosť čítania a
schopnosť čítať s porozumením. Výskumy naznačujú, že študenti s lepšou verbálnou
pracovnou pamäťou majú schopnosť presnejšie prevádzať písmená na zvuky, tieto zvuky si
lepšie ukladajú do pamäte a počas dekódovania ich efektívnejšie kombinujú a rozdeľujú.
Týmto štúdiám sa venovali Joubert et al. ( 2004) a Purpura et al. (2017).
Slováčková a Kapálková (2013) sa venovali porozumeniu textu a porovnávali ho z
hľadiska pohlavia, veku, ako aj porozumenia explicitným a implicitným informáciám
v texte.
V Českej republike zamerali Koželuhová a Laufková (2024) svoju štúdiu na rozvoj
porozumenia predčítanému textu počas primárneho vzdelávania v Českej republike. Jednalo
sa o prehľadovú štúdiu, kde analyzovali dostupné výskumy a štúdie iných autorov na danú
tému. Dospeli k záveru, že v mnohých oblastiach sa teoretické vedomosti rozchádzajú
s praxou v školských zariadeniach.
Autorky Smolkin a Donovan (2001, in Zápotočná 2013, s. 101) zobrazuje „implicitný
prístup k učeniu sa stratégiám práce s textom u žiakov prvého ročníka základnej školy“.
V tomto prístupe zohráva dôležitú úlohu učiteľ a jeho spôsob, akým pracuje s textom.
Sledovali prácu jednej konkrétnej pani učiteľky, ktorej žiaci dosahovali nadpriemerné
výsledky v čítaní s porozumením. Neustálymi rozhovormi a diskusiami o texte rozvíja škálu
spôsobov myslenia pri čítaní. Neodporúčajú explicitné vyučovanie stratégii hlavne
v dekontextualizovanej podobe začiatočného čítania.
Peterson et al. (1987, in Zápotočná 2013) vykonali v smere explicitného vyučovania
stratégii čítania veľa tréningových štúdií. Uvedieme niektoré etapy, ktoré charakterizujú
explicitný prístup v čom najlepšej miere. Prvá etapa sa nazýva modelovacia a učiteľ v nej
nahlas predvedie na základe nejakého textu spôsob jej realizácie. Druhá etapa riadeného
34

precvičovania a učiteľ počas nej žiakov hodnotí, motivuje a povzbudzuje. Žiaci počas tejto
fázy pracujú s pracovnými listami, ktoré sú pre danú tému vhodne zvolené. V tretej etape
nazývanej ako etapa konsolidácie, za diskutuje o vzniknutých nejasnostiach. Vo fáze
nezávislého precvičovania už žiaci pracujú sami alebo vo dvojici. Veľmi dôležitou etapou je
etapa aplikácie, keď sa stratégia, ktorú sa žiaci naučili snažia aplikovať na nových
podobných textoch, na konkrétnych príkladoch.

35

CIELE A METÓDY VÝSKUMU
ňCieľom praktickej časti diplomovej práce bolo preskúmať, do akej miery súvisí úroveň
pamäte a pozornosti s čítaním s porozumením resp. počúvaním s porozumením u žiakov
prvého ročníka základných škôl.
Na základe vyššie uvedených teoretických poznatkov a predošlých výskumov
formulujeme nasledujúce hypotézy a výskumné otázky.
Hypotézy:
H1: Predpokladáme, že existuje štatisticky výrazne pozitívny vzťah medzi pamäťou
a pozornosťou a porozumením pri počúvaní s porozumením.
H2: Predpokladáme, že existuje štatisticky výrazne pozitívny vzťah medzi pamäťou
a pozornosťou a explicitným porozumením pri počúvaní s porozumením.
H3: Predpokladáme, že neexistuje štatisticky výrazne pozitívny vzťah medzi pamäťou
a pozornosťou a implicitným porozumením pri počúvaní s porozumením.
Výskumné otázky:
O1: Bude pri porozumení textu u žiakov preukázateľný štatisticky významný rozdiel
medzi explicitným a implicitným porozumením počúvaného textu?
O2:Vznikne korelačný vzťah medzi metakognitívnou presnosťou a správnosťou označenia

36

5. METODIKA VÝSKUMU
5.1.Participanti
Výskumu sa zúčastnilo spolu 30 žiakov z troch tried prvého ročníka jednej základnej
školy, ktorí aktuálne navštevovali základnú školu tretí mesiac. Z výskumnej vzorky bolo 15
dievčat a 15 chlapcov s priemerným vekom xy. Pred začiatkom realizácie výskumu sme si
od všetkých rodičov vyžiadali informovaný súhlas, v ktorom vyjadrili súhlas s testovaním
žiakov. Pre zabezpečenie anonymity participantov, bol každému žiakovi pridelený jedinečný
kód, s ktorým sme ďalej pracovali pri spracúvaní údajov.

5.2.Metódy výskumu
Využili sme dve metódy, aby sme zistili úroveň pamäte a pozornosti a počúvania
s porozumením.
Úroveň pamäte a pozornosti sme zisťovali dynamickou vizuálnou úlohou zameranou na
sledovanie viacerých objektov. Jednalo sa o úlohu s príbehom o čarodejnici, ktorá zakliala
princezné na žaby. Požiadali sme dieťa o pomoc pri odčarovaní princezien. Na začiatku žiak
videl vždy osem objektov. Z toho jednu, dve alebo tri hlavy princezien a ostatné boli hlavy
žiab. Po niekoľkých sekundách sa princezné zmenili na žaby a všetkých osem žiab sa začalo
pohybovať. Po niekoľkých sekundách sa žaby zastavili. Po zastavení žiab označili žiaci
príslušný počet žiab, hviezdičkou, na základe počiatočného počtu princezien. Najprv mali
označiť žaby, ktoré si mysleli že sú zakliate princezné. V prípade, ak si boli istý, že daná
žaba je skutočne princeznou označili ju druhou hviezdičkou. Na základe správnosti a istoty
označenia, získavali participanti body. Ak žiak označil princeznú jednou hviezdou, tak získal
alebo stratil za označenie jeden bod a ak označil žabu dvoma hviezdičkami, tak získal alebo
stratil za označenie dva body. Keď nastala situácia, že bola zakliata jedna princezná mohol
participant získať minimálne -2 body a maximálne 2 body za riešenie, v prípade zakliatia
dvoch princezien mohli získať minimálne -4 body a maximálne 4 body a ak čarodejnica
zakliala tri princezné, tak bol minimálny počet bodov -6 a maximálny 6 bodov. Hra trvala
jednému žiakovi približne 28 minút.
Druhou metódou bolo meranie porozumenia pri počúvaní s porozumením.
Tento aspekt sme zisťovali pomocou krátkeho textu „Les v zime“, ktorý sme žiakom pustili
zo záznamu. Príbeh bol rozdelený do šiestich častí, po každej časti nastala pauza a žiakom
sme položili otázky na porozumenie, ktoré vychádzali z príbehu. Posudzovali sme úroveň
explicitného a implicitného porozumenia počúvaného textu. Šesť otázok bolo zameraných
37

na skúmanie explicitného porozumenia textu a osem otázok na implicitné porozumenie
významu textu. Žiak mohol v prvej kategórii získať 0 až 2 body za jednotlivé odpovede na
otázky zamerané na explicitný význam. Celkovo mohol dosiahnuť maximálne 8 bodov.
V druhej kategórii implicitného porozumenia participant mohol získať 0 až 2,5 bodov.
V súčte teda mohol získať v tejto kategórii maximálne 18 bodov. Spolu za obe kategórie
mohli žiaci dosiahnuť maximálne 26 bodov za počúvanie s porozumením. Sčítanie bodov
poukazovalo na celkové porozumenie počúvaného textu. Otázky, ktoré sme deťom kládli
boli v súlade s otázkami typu PIRLS a vďaka nim je možné mapovať viacúrovňové
porozumenie textu na všetkých štyroch rovinách.

5.3.Postup
Výskum prebiehal na základnej škole. Skôr ako sme začali výskum realizovať sme si od
rodičov žiakov, ktorí sa podieľali na výskume vyzbierali informovaný súhlas o účasti žiakov
na výskume cez edupage. Výskum prebiehal individuálne v kabinete základnej školy, kde
bolo zabezpečené pokojné a ničím nerušené prostredie. Čas testovania bol pri každom
žiakovi individuálny, avšak v priemere trval približne 35 minút.
Pred začiatkom testovania sme so žiakom alebo žiačkou viedli krátky dialóg pre
odbúranie stresu. Pýtali sme sa na to, aký majú deň, ako sa vyspali alebo ako sa volajú a či
sa im na základnej škole páči. Následne sme pristúpili k prvej úlohe. Vysvetlili sme im, čo
bude ich úlohou, akým spôsobom dostávajú body v hre. Na začiatku každého testovaného
žiaka alebo žiačky sme prešli tým istým manuálom, ktorým nás sprevádzala hra obrazovým
vysvetlením. Po vysvetlení sme sa žiakov pýtali, či porozumeli a či teda môžeme začať.
Prvých 5 úloh bolo len cvičných, počas ktorých sa im získané body nezapočítavali do
celkového hodnotenie. Tieto tréningové úlohy sme komentovali: „Pozri koľko bude
zakliatych princezien. Pozorne sleduj pohybujúce sa žabky.“ Mohlo dôjsť k začarovaniu
jednej, dvoch alebo troch princezien. Po zastavení žiab sme ich vyzvali k označeniu
zakliatych princezien hviezdičkami nasledovne: „Ukáž mi na obrazovke, čo si myslíš, ktoré
žaby sú zakliate princezné? Teraz mi ukáž žaby , pri ktorých si si istý, že sú to zakliate
princezné.“ Tie, pri ktorých žiaci preukázali istotu sme označili dvoma hviezdičkami. Po
každej úlohe im zobrazilo získaný počet bodov. Za každú správnu hviezdičku získali plus
jeden bod a za každú nesprávnu mínus jeden bod. Po skončení hry im ukázalo celkový počet
dosiahnutých bodov.
Po skončení hry sme žiakom dopriali prestávku a pokračovali sme druhou úlohou
zameranou na počúvanie s porozumením. Vysvetlili sme im, že si prehráme krátky príbeh
38

z nahrávky, počas ktorého sa ich budeme pýtať otázky a zapisovať si ich odpovede. Pred
začiatkom nahrávky sme im ukázali obrázok a prihovorili sa im: „Teraz si vypočujeme jeden
príbeh, ktorý sa volá „Les v zime“. Pozri, je k nemu takýto obrázok. Čo myslíš, kto asi bude
v tomto príbehu vystupovať?“ Následne sme spustili nahrávku s predčítaným textom a počas
pauzy za určitým úsekom sme položili žiakom otázky na explicitné alebo implicitné
porozumenie textu a doslovnú odpoveď sme si zaznamenali do odpoveďového hárku.
Niektorí žiaci boli zdržanlivejší a nechceli odpovedať, tak sme ich ubezpečili, že sa nemusia
báť povedať, čo si myslia, že sa jedná len o výskum, že nebudú hodnotení na vyučovacej
hodine, na základe odpovedí a aj že nikto nebude vedieť, čo odpovedali. Ak došlo
k nezodpovedaniu otázky, tak sme otázku opätovne zopakovali, avšak žiakom sme nijako
nepomáhali ani sme ich nenavádzali k správnej odpovedi. Nijako sme nehodnotili ani nedali
znať správnosť odpovede, ani v prípade absurdných odpovedí. Otázky zamerané na
explicitné porozumenie textu vyplývali jednoznačne z textu. Napríklad „Tento príbeh sa
bude volať les v zime.....“ následne odznela otázka „V akom ročnom období sa odohráva
príbeh?“ Na druhú stranu otázky implicitného charakteru boli orientované najmä na
predvídanie následnosti deja „Čo si myslíš, čo sa stane ďalej? Čo myslíš, čo sa stane
s vlkom? Myslíš si, že sa vlk poučil? Čo si myslíš, čo myslel autor tým, keď povedal.....?“
Niektorí žiaci odpovedali okamžite promptne na položenú otázku, iní potrebovali viac času
na odpoveď, ktorý sme im samozrejme dopriali. Tento postup sme zopakovali šesť krát. Po
ukončení testovania sme žiakov pochválili a poďakovali sa im za spoluprácu.
Počas oboch testovaní sme si dávali obzvlášť pozor na naše reakcie. Jednalo sa najmä
o reakcie počas hry so zakliatymi žabami. Niekedy sa nám naskytalo, aby sme
povzbudzovali deti k pozornosti a sústredeniu, avšak takýto zásah by mohol ovplyvniť
relevantnosť našich výsledkov. Podobný problém sme mali aj pri počúvaní s porozumením
z dôvodu, že sme mnohokrát mali potrebu žiakom položiť otázku priamejšie
a jednoznačnejšie pre ich zmýšľanie. Takýto podnet z našej strany by bol tiež skresľujúci
a nevhodný vzhľadom na testové úlohy. Pri nesprávnom pozmenení otázky by mohlo dôjsť
k zmene charakteru otázky z implicitnej na explicitnú a podobne. Po úplnom skončení
testovania sme sa žiakov spýtali, či sa im testovanie páčilo, ako sa cítili a čo bolo pre nich
náročné.
Ďalej sme merali metakogníciu, kde sme porovnávali počet získaných bodov
z dynamickej aplikácie, kde odzrkadlila ich presnosť a metakognícia v súvislosti
s maximálnym možným počtom získaných bodov, keďže pri istote mali svoje tvrdenie
označiť dvoma hviezdami. Gavora vo svojej publikácii žiak a text (1992), kde sa venuje
39

možnostiam zlepšiť recepciu textu vo vzťahu k metakognitívnym procesom žiaka. Helus
(1987, in Gavora 1992 s. 90) popisuje metakognitívnu spôsobilosť ako „spôsobilosť žiakov
podrobovať reflektujúcemu pohľadu svoje vlastné učebné predpoklady, svoje učebné
stratégie, svoj vlastný učebný proces a jeho výsledky“. Rozhodli sme sa odzrkadliť
sebahodnotenie žiakov v rámci vlastnej istoty sme sa rozhodli zobraziť grafom ako
známkový systém od jedna do päť za dosiahnutý počet bodov.

40

6. VÝSLEDKY
V nasledujúcej časti diplomovej práce vyhodnotíme získané dáta na základe ich
spracovania a analýzy v programe JASP. Sledovali sme koreláciu medzi dosiahnutými
výsledkami za hru zameranú na pamäť a pozornosť s počúvaním s porozumením. Pri
porovnávaní priemerného výsledku z implicitného a explicitného porozumenia počúvaného
textu sme využili analytickú metódu Studentovým T-testom .
V prvej podkapitole sa budeme venovať výsledkom získaným za pamäť a pozornosť
v závislosti na počúvanie s porozumením. V druhej podkapitole sa zameriame na koreláciu
medzi pamäťou a pozornosťou a explicitným porozumením v počúvaní a v tretej
podkapitole popíšeme vzťah zo získaných výsledkov medzi pamäťou a pozornosťou
a implicitným počúvaním s porozumením.
Na výskume sa podieľalo 30 žiakov z troch rôznych tried na základnej škole. Výsledky
z dynamickej vizuálnej úlohy sme vyhodnotili na základe databázy, ktorá nám vznikla po
testovaní. Zosumarizovali sme body a zamerali sme sa na správnosť pri označovaní žiab
resp. zakliatych princezien. Body sme vyjadrili percentuálne za každú úlohu samostatne
a následne sme vyhodnotili percentuálny priemer za celú úlohu.
Odpovede, ktoré sme od žiakov získali a zapísali do hárkov, sme obodovali a zadali do
tabuľky celkový počet bodov, počet bodov získaných za explicitné porozumenie a body
získané za implicitné porozumenie.

6.1.Vzťah medzi pamäťou a pozornosťou a počúvaním s porozumením
Vzťah medzi pamäťou a pozornosťou a počúvaním s porozumením sme zistili pomocou
výpočtu z Pearsonovej korelačnej analýzy v programe JASP. Najvyšší priemerný počet
percent získaných za hru bol 94% a najvyšší počet dosiahnutých bodov za počúvanie
s porozumením bolo 18 z 26. Tabuľka č. 1 nám na základe údajov z nášho výskumu ukazuje,
že existuje slabý pozitívny korelačný vzťah (r = 0.25), ktorý však nie je signifikantný (p =
0.19) medzi pamäťou a pozornosťou a počúvaním s porozumením.
Tabuľka 1: Korelačný vzťah medzi pamäťou a pozornosťou a počúvaním s porozumením
N = 30
Pamäť a pozornosť

-

Premenné

Pearson's r

p

Počúvanie s porozumením

0.245

0.193

N = počet respondentov, r = Pearsonov korelačný koeficient, p = štatistická
významnosť
41

Graf 1: Zobrazenie pamäti a pozornosti v porovnaní s percentuálnym porozumením

6.2.Vzťah medzi pamäťou a pozornosťou s explicitným počúvaním s porozumením
Vzťah medzi pamäťou a pozornosťou s explicitným počúvaním s porozumením sme
opäť vložili do Pearsonovej korelačnej analýzy v programe JASP. Najvyšší počet získaných
bodov za explicitné počúvanie s porozumením bolo 7 z 8. V tabuľke č. 2 môžeme vidieť, že
neexistuje korelačný vzťah (r = 0.09) medzi pamäťou a pozornosťou a explicitným
počúvaním s porozumením. Kdežto na základe poznatkov z teórie by mal nastať silný
korelačný vzťah. V tomto vzťahu sa nepreukázala štatistická významnosť (p = 0.61).

42

Tabuľka 2: Korelačný vzťah medzi pamäťou a pozornosťou a explicitným počúvaním s
porozumením
N = 30
Pamäť a pozornosť

-

Premenné

Pearson's r

p

Explicitné porozumenie

0.097

0.611

N = počet respondentov, r = Pearsonov korelačný koeficient, p = štatistická
významnosť
Graf 2: Znázornenie korelačných vzťahov medzi pamäťou a pozornosťou a explicitným
zobrazením

Vzťah medzi pamäťou a pozornosťou s implicitným počúvaním s porozumením

43

Tentokrát sme do programu JASP vložili na analyzovanie údaje z hry na pamäť
a pozornosť vo vzťahu k implicitnému porozumenie počutého textu. Maximálny výpočet
bodov, ktorý sa žiakom podarilo dosiahnuť za implicitné počúvanie s porozumením bolo
12,5 bodov z 18. Z bodov, ktoré žiaci získali a ich vyhodnoteniu sme zistili slabý korelačný
vzťah (r = 0.27) medzi pamäťou a pozornosťou a implicitným počúvaním textu, ktorý však
nie je štatisticky významný a ktorý vidíme v tabuľke č.3.
Tabuľka 3: Korelačný vzťah medzi pamäťou a pozornosťou a Implicitným počúvaním s
porozumením

N = 30
Pamäť a pozornosť

-

Premenné

Pearson's r

p

Implicitné porozumenie.

0.272

0.146

N = počet respondentov, r = Pearsonov korelačný koeficient, p = štatistická
významnosť
Graf 3: Vyjadrenie korelačného vzťahu medzi pamäťou a pozornosťou a implicitným
porozumením

44

Na základe uvedených výsledkov môžeme konštatovať spor medzi teoretickými
podkladmi a našim výskumom. Na skúmanej vzorke žiakov sa nepreukázal ani v jednom
z prípadov silný korelačný vzťah pamäte a pozornosti s počúvaním s porozumením.
Pri skúmaní metakognície a odzrkadlenia ich istoty, ktorá reflektovala ich
sebahodnotenie pri realizácii úlohy na pamäť a pozornosť sme vložili do grafu percentuálne
vyjadrenie získaných bodov z označovanie žiab na základe vlastného sebahodnotenia istoty
a priemerné percentuálne vyhodnotenie správnosti za označenie žiab na základe ich
pozornosti.
Vzťah medzi metakognitívnou presnosťou a správnosťou označenia
Z dynamickej aplikácie sme získali údaje, ktoré nám odzrkadľujú metakognitívnu
presnosť žiakov pri kombinácii správneho označenia a istoty označenia žaby. Zisťovali sme
či medzi týmito dvoma údajmi vznikne korelačný vzťah. Po zadaní percentuálnej úspešnosti
žiakov do analytického programu JASP sme získali nasledovné dáta.
Tabuľka 4: Korelačný vzťah medzi metakognitívnou presnosťou a správnosťou označenia

Metakognitívna presnosť

-

Správnosť

Pearson's r

p

0.772

< .001

***

* p < .05, ** p < .01, *** p < .001
Z korelačnej tabuľky 4 vidíme, že medzi premennými vznikol silný korelačný vzťah (r
= 0.77). Na základe výsledku vzťahu medzi metakognitívnou presnosťou a správnosťou
môžeme konštatovať, že údaje spolu súvisia a za určitých okolností sa môžu správať
podobne. Prikladáme aj grafické znázornenie.

45

Graf 4: Grafické zobrazenie korelačného vzťahu medzi metakognitívnou presnosťou a
správnosťou označenia

Graf 5: Porovnanie metakognitívnej presnosti a správnosti jednotlivých žiakov
100
90

získané percentá

80
70
60
50

Správnosť

40

Metakognitívna presnosť

30
20
10
0
1 2 3 4 5 6 7 8 9 101112131415161718192021222324252627282930

počet žiakov

Na grafe máme zobrazené percentuálne porovnanie pri označovaní žiab v dynamickej
aplikácii žiakmi. Modrou farbou sme označili stĺpce vyjadrujúce presnosť označenia žiab,
pod ktorými sa skrývali princezné. Oranžovou farbou sme zobrazili percentuálne vyjadrenie
46

istoty označenia. Za nesprávne označenie žiaci strácali body a to tak, že pokiaľ označili
nesprávne žabu dvoma hviezdičkami dva body sa im odčítali. Pokiaľ ju označili správne, tak
dva body získali. Za všetky správne odpovede istoty mohli žiaci získať maximálne 132
bodov, čo predstavuje 100%. Presnosť sme vyjadrovali percentuálne samostatne za každé
kliknutie a vypočítali sme priemerný počet percent, avšak ak by žiak získal za presnosť
100% odzrkadlilo by to počet bodov vo výške 66. Z údajov zobrazených na grafe nám
vyplýva, že žiaci získali lepšie výsledky za správnosť označenia, ako za vlastnú sebareflexiu
premietnutú do metakognitívnej presnosti. Ak by sme tieto výsledky chceli porovnať na
základe známok, ktoré by získali za správnosť a tie, ktoré by sa im podarilo utŕžiť za
metakognitívnu presnosť, vyzeralo by to nasledovne.
Graf 6: Známky, ktoré by žiaci získali za správnosť v porovnaní s metakognitívnou
presnosťou

18
16
14
12
10
8
6
4
2
0
1

2

3

Metakognitívna presnosť

4

5

Správnosť

V grafe 2 sme vytvorili percentuálne vyhodnotenie žiakov na známku, ktorú by za
daný počet percent získali a to nasledovne: 1 - 100 – 80%, 2- 79-60%, 3- 59-40%, 4- 3920% a 5-19-0%. Počet bodov v danom percentuálnom rozhraní je samostatne vypočítané za
presnosť a za istotu. V prípade prevedenia percent na body za správnosť to bude vyzerať
nasledovne:
1- 66 – 52,8 bodu
2- 52,7 – 39,6 bodu
3- 39,5 – 26,4 bodu
47

4- 26,3 – 13,2 bodu
5- 13,1 – 0 bodov
Pri prenesení percentuálneho vyjadrenia na body za metakognitívnu presnosť to vyšlo
nasledovne:
1- 132 - 105,6 bodu
2- 105,5 – 79,2 bodu
3- 79,1 – 52,8 bodu
4- 52,7 – 26,4 bodu
5- 26,3 – 0 bodov
Z grafu vyplýva, že žiaci by získali podstatne lepšie známky za presnosť ako istotu. Z grafu
vyplýva, že v priemere by najviac žiakov získalo známku 3 za metakognitívnu presnosť, ale
za správnosť by viac ako polovica žiakov dostala hodnotenie 1.

48

7. DISKUSIA
Diplomová práca bola zameraná na skúmanie vplyvu pamäte a pozornosti na čítanie
s porozumením u žiakov prvého ročníka základnej školy. Hlavným cieľom výskumnej časti
našej práce bolo zistiť, či u žiakov dochádza k vplyvu pamäte a pozornosti na čítanie
s porozumením. Stanovili sme si tri hypotézy a jednu výskumnú otázku, na ktorých analýzu
sme využili koreláciu v programe JASP.
Vzťah medzi pamäťou a pozornosťou a čítaním s porozumením
V rámci prvej hypotézy sme si stanovili predpoklad, že existuje pozitívny štatisticky
významný vzťah medzi pamäťou a pozornosťou a čítaním s porozumením. Táto hypotéza sa
nám na základne nášho výskumu iba čiastočne potvrdila, pretože z výsledkov vyplýva, že r
= 0.25 a p = 0.19.
Ergül et al. (2022) spomína vo svojej štúdii viacerých autorov, ktorí sa zaoberali
vplyvom procesuálnej pamäti na čítanie s porozumením. Pri opakovanom testovaní, tých
istých subjektov počas určitého časového intervalu ukázalo, že v skutočnosti naozaj existuje
vplyv pracovnej pamäti na rozvoj čítania s porozumením.
Zápotočná (2012, s. 95) uvádza, že „porozumenie je riadené a limitované kapacitou
operačnej pamäti“ Pokiaľ je pamäť zahltená nepotrebnými informáciami, čitateľovi unikne
širší význam textu, preto je jednou z hlavných otázok tohto modelu, aké sú vstupné
informácie do operačnej pamäte, a ktoré tam zotrvávajú. Všetko to závisí od cieľov čitateľa.
V hypotéze dva sme predpokladali pozitívny štatisticky významný vzťah medzi
pamäťou a pozornosťou a explicitným porozumením textu. V našej výskumnej vzorky sa
nám neukázal korelačný vzťah, takže hypotézu sme nepotvrdili a nepreukázali sme v tomto
vzťahu dvoch premenných štatisticky významný vzťah (r = 0,097; p = 0,61).
Explicitné porozumenie znamená pochopenie informácií, ktoré sú priamo vyjadrené
v texte. Zameriavame sa teda na to, akým spôsobom dieťa pracuje s textom najmä na
jazykovej úrovni a zohľadňuje kontext (Slováčková 2013).
Už vyššie v predošlých kategóriách sme spomínali, že pamäť delíme na vedomú
a nevedomú. Práve v prípade vedomej pamäte hovoríme o pamäti explicitnej. Z toho nám
však vyplýva, že explicitné porozumenie textu na základe doterajších informácií by malo
úzko súvisieť s pamäťou, keďže získavanie informácií potrebných na explicitné
porozumenie je vedomá činnosť jedinca. Nám sa na základe výskumnej vzorky nepodarilo
preukázať štatisticky významný vzťah medzi danými dvoma prvkami.

49

V tretej hypotéze sme si určili predpoklad, že vo vzťahu medzi pamäťou
a pozornosťou a implicitným porozumením textu sa neukáže štatisticky významný vzťah.
Keďže zo získaných dát nám vyplynula slabá pozitívna korelácia r = 0,27 aj keď
nevýznamná úroveň štatistického významu p = 0,15 môžeme si dovoliť tvrdiť, že došlo
k podporeniu hypotézy. Pri implicitnej pamäti hovoríme o pamäti ako o nevedomej pamäti,
taktiež pokiaľ sa jedná o implicitné porozumenie textu. Implicitné porozumenie vzniká na
základe opakovaní a nie je nutné aby participant vedome myslel na to, čo robí alebo ako
zareaguje, pretože sa to deje samovoľne.
Okrem iného nás tiež zaujímalo či bude u žiakov významný rozdiel medzi explicitným
a implicitným porozumením počúvaného textu. Za explicitné porozumenie počutého textu
mohli žiaci získať spolu 240 bodov, z ktorých sa im podarilo získať 116 bodov. Ich
dosiahnutá percentuálna úspešnosť tým pádom bola 48%. Pri implicitnom porozumení textu
mohli dosiahnuť spoločne maximálne 540 bodov. Tu sa im podarilo uspieť na 117 bodov,
čiže 33%. Z dosiahnutých výsledkov vyplýva, že žiaci uspeli lepšie na rovine explicitného
porozumenia ako implicitného.
Tento výrok sme overili aj párovým t-testom v štatistickom programe JASP, ktorý
nám ho potvrdil, keďže p < .001, tak existuje štatisticky významný rozdiel medzi priemermi
explicitného a implicitného porozumenia. Prikladáme aj grafické zobrazenie na grafe 7.
Tabuľka 5: Párová t-test priemeru explicitného a implicitného porozumenia
Paired Samples T-Test

Explicitné porozumeni

-

Implicitné porozumenie

t

df

p

4.596

29

< .001

Note. Student's t-test.

50

Graf 7: Grafické znázornenie párového t-testu priemeru explicitného a implicitného
porozumenia

Výskumníci

v oblasti

pamäte

a pozornosti

v súvislosti

s čítaním,

čítaním

s porozumením a počúvaním s porozumením dospeli k rôznym skutočnostiam a záverom
ohľadom danej problematiky, ktoré majú vplyv na výsledky výskumov. Ergül et al. (2022)
vo svojom výskume zameranom na vplyv pracovnej pamäti voči plynulému čítaniu žiakov
a výkonnosti čítania s porozumením dospeli k záveru, že u testovaných žiakov došlo
k zlepšeniu výkonnosti od prvého ročníka k druhému, dokonca aj v rámci polrokov medzi
jeseňou a jarou. V štúdii sa tiež zistilo, že skóre verbálnej a vizuálnej pracovnej pamäte v
materskej škole prispelo k plynulosti čítania a úspešnosti čítania s porozumením.
Počas nášho výskumu sme si aj my všimli, že žiaci z jednej materskej školy alebo
z jednej triedy odpovedali podobným spôsobom, respektíve disponovali podobnou slovnou
zásobou. Taktiež dvojičky nezávisle od seba mali veľmi podobné odpovede na otázky
implicitného charakteru. Nakoľko diplomantka pôsobí na danej základnej škole ako
vychovávateľka, dovolili sme si v rámci činnosti v ŠKD realizovať výskumnú úlohu
zameranú na počúvanie s porozumením. Oddelenie, v ktorom bola úloha realizovaná
navštevujú žiaci druhej triedy, ale takmer polovičná časť triedy je tvorená žiakmi s iným
materinským jazykom, ako je slovenský jazyk. Na naše prekvapenie, výsledky z úlohy, ktorú
51

realizovali žiaci druhého ročníka vo väčšine prípadov nepreukázali vyššiu úroveň
explicitného ani implicitného porozumenia. Práve tejto problematike sa venovali Zhang
a Joshi (2020), pričom zdôraznili, že dôležitou premennou je aj rýchlosť spracovania textu
študentami a úrovňou ich rodného jazyka. Vedci vo svojom výskume skúmali vzťahy medzi
verbálnou pracovnou pamäťou a čítaním študentov z rôznych lingvistických prostredí. Na
konci druhého ročníka, by mali byť žiaci zručnejší pri čítaní s porozumením textu, ako to
vyplýva z výskumu Florita a Caina (2011), preto sme sa rozhodli s druhákmi ku koncu
školského roka túto aktivitu zopakovať.
U žiakov prvého ročníka, ktorí tvorili výskumnú vzorku pre našu diplomovú prácu
sa nepodarilo potvrdiť všetky hypotézy. K tejto skutočnosti mohlo dôjsť podľa nášho názoru
hneď z niekoľkých dôvodov.
Prvým mohla byť malá vzorka testovaným, možno ak by bol väčší počet žiakov
podrobený testu, boli by výsledky relevantnejšie.
Druhým faktorom mohla byť skutočnosť, že žiaci diplomantku poznali a a teda sa
nejednalo o štandardnú testovú situáciu.
Tretím faktorom, ktorý mohol ovplyvniť ich pozornosť bol fakt, že sa výskum
realizoval hneď po jesenných prázdninách, keď sú žiaci ešte roztržití a plní zážitkov z voľna.
A v neposlednom rade ich výkon môže závisieť aj od povahových vlastností pri
odpovediach na otázky. Pretože pri niektorých deťom bolo vidieť, že sa hanbia alebo sú
introverti. Pri týchto deťom sme mali možnosť si všimnúť aj veľmi dobré výsledky pri
dynamickej úlohe, kde pracovali samostatne, bez nutnosti viesť dialóg a slabé výsledky pri
úlohe na počúvanie s porozumením. Charakteristickou odpoveďou týchto detí bolo zväčša
ticho, jednoslovná odpoveď alebo len neviem.
Do budúcna si dovolíme uviesť odporúčanie niektoré z vyššie uvedených rušivých
elementov pre výskum eliminovať, pokiaľ to bude možné.

52

ZÁVER
Každý jedinec, ktorý disponuje sluchom či zrakom, vníma svet vôkol seba už od
narodenia. Pozornosť a pamäť spolu úzko súvisia a tam, kde nie je pozornosť nedochádza
ani k zapamätávaniu si informácií.
Diplomovú prácu sme rozdelili na dve časti. Teoretickú a praktickú. V teoretickej
časti bola prvá kapitola zameraná práve na problematiku pamäti a pozornosti. Definovali
sme si krátkodobú pamäť, senzomotorickú pamäť, dlhodobú pamäť a popísali sme proces,
ktorý prebieha medzi nimi pre prenos a uchovanie informácie.
V druhej kapitole sme upriamili našu pozornosť na jazykové kompetencie. Do tejto
kapitoly

sme

zaradili

porozumenie

textu,

počúvaniu

s porozumením

a čítaniu

s porozumením a metakogníciu. Tejto problematike sa najviac venovali zo slovenských
autorov Zápotočná, Liptáková a Gavora. Všetci spomenutí autori sa vo svojich odborných
publikáciách venovali prevažne porozumeniu alebo čítaniu s porozumením. Avšak pri
spracúvaní informácií ohľadom problematiky počúvania s porozumením sme pociťovali
deficit adekvátnych zdrojov. Tento deficit nebol len na slovenskej pedagogickej pôde, ale aj
v zahraničnej, pretože aj autori, ktorí sa venovali problematike s počúvaním s porozumením
sa vo svojich výskumoch zamerali najmä na výučbu cudzích jazykov. Získané teoretické
informácie nám poskytli podklady pre výskumnú časť diplomovej práce.
Praktická časť bola zameraná na skúmanie vplyvu pamäte a pozornosti na čítanie
s porozumením u žiakov prvého ročníka základnej školy. Keďže sa jednalo o prvákov, ktorí
ešte nedisponujú zručnosťou čítať, text im bol spustený z nahrávky a dochádzalo
k počúvaniu s porozumením. Tretia kapitola práce bola zameraná na metodológiu výskumu
a priblížili sme si v nej participantov výskumu, metódy skúmania, ktoré sme použili.
Výsledky sme interpretovali v štvrtej kapitole našej práce. Pamäť a pozornosť sme
merali dynamickou úlohou na počítači a čítanie, resp. počúvanie s porozumením sme
skúmali otázkami explicitného a implicitného charakteru k počúvanému textu. Našim
cieľom bolo zistiť, či pamäť a pozornosť súvisia s explicitným porozumením počutého či
čítaného textu, avšak že implicitné porozumenie nesúvisí s kapacitou pamäte a pozornosti.
Zároveň sme poukázali na metakogníciu u žiakov v súvislosti s hodnotím vlastnej
pozornosti formou dynamickej aplikácie zameranej na pamäť a pozornosť, kde žiaci podľa
výsledkov grafov v porovnaní s presnosťou získali slabé hodnotenie, to znamená že sa mýlili
vo svojom odhade.
Po realizácii, vyhodnotení a interpretácii výskumu sme došli k záveru, že sa nám
nepodarilo preukázať také výsledky, ako sme očakávali a teda sme nepotvrdili všetky zo
53

stanovených hypotéz. V štvrtej kapitole sme v rámci diskusie uviedli aj odporúčania
k budúcim výskumom.
Napriek tomu, že sme neboli úspešní v potvrdení hypotéz, získali sme cenné informácie,
ktorým by sa mohli venovať aj iné výskumy. Problematike ohľadom počúvania
s porozumením sa venuje veľmi málo autorov na Slovensku. V zahraničí je táto téma
aktuálnejšia. Ako odporúčanie by sme radi uviedli, že na základe zistení počas realizácie
praktickej časti, ale aj počas pedagogickej praxe sme pozorovali nízku mieru počúvania resp.
čítania s porozumením. Zaujímavé by mohlo byť aj porovnanie testovania žiakov z iným
rodným jazykom ako je slovenský jazyk so žiakmi s rodným jazykom slovenským,
porovnanie výsledkov z jesenných testov oproti jarným testom, porovnanie výsledkov pri
realizácii výskumu v rôznych ročníkoch na tých istých žiakoch a sledovanie ich progresu
prípadného regresu. Na základe výsledkov výskumu by bolo možné aj podať odporúčanie
pre jednotlivých žiakov alebo aj kolektív ohľadom práce s textom alebo aktivity zamerané
na podnecovanie a trénovanie pamäti.

54

ZOZNAM POUŽITEJ LITERATÚRY
ALABÁNOVÁ, M. 2015. Recepcia a interpretácia literárneho textu. Čítanie s porozumením
I. Nitra. Univerzita Konštantína Filozofa v Nitre: Filozofická fakulta. 2015. 168 s. ISBN
978-80-558-0753-9.
AKOĞLU, G. - ERGÜL, C. - ÖKCÜN AKÇAMUŞ, M. Ç. - KILIÇ TÜLÜ, B. et al. 2022.
The Contribution of Working Memory to Reading Fluency and Reading Comprehension
Performance: Longitudinal Results. Education and Science. Early Release, pp 1-23.
Dostupné na: DOI: 10.15390/EB.2022.10701.
ALDERSON J. C. (2000). Assessing Reading. Cambridge University Press, Cambridge
2000,

XV+398

p.

ISBN

0521599997.

Dostupné

na:

https://www.researchgate.net/publication/311899878_Review_of_the_book_Assessing_rea
ding
BLAHUTKOVÁ, Marie a kol. (2017). Psychomotorika pro tebe. Brno: Akademické
nakladatelství CERM. ISBN 978-80-7204-954-7.
DRLÍKOVÁ, E. a kol. 1992. Učiteľská psychológia. Bratislava: Slovenské pedagogické
nakladateľstvo, 1992. 374 s. ISBN 80-08-00433-9.
FAŠANOK, M. – GAŠPAROVIČOVÁ, J. 2013. Počúvanie s porozumením s vizuálnou
podporou v Cudzie jazyky v slovenskom vzdelávacom systéme a politika viacjazyčnosti v
Európskej únii Zvolen: Technická univerzita vo Zvolene. 142 s. ISBN 978-80-228-2533-7.
FLORIT, E., - CAIN, K. (2011). The simple view of reading: Is it valid for different types of
alphabetic orthographies?. Educational Psychology Review, 23(4), 553-576. s. 544-576.
Dostupné na: doi:10.1007/s10648-011-9175-6
GAVORA, P. 1992. Žiak a text. Bratislava: Slovenské pedagogické nakladateľstvo, 1992.
127 s. ISBN 80-08-00333-2.
GAVORA, P. a kol. 2008. Ako rozvíjať porozumenie textu u žiaka. Nitra : Enigma, 2008.
ISBN 978-80-89132- 57-7.
GAVORA, P. ZÁPOTOČNÁ, O. a kol. 2003. Gramotnosť. Vývin a možnosti jej didaktického
usmerňovania. Bratislava: Univerzita Komenského. 2003.158 ISBN 80-223-1869-8.
HODÁKOVÁ, S. 2021. Pracovná pamäť v simultánnom a konzekutívnom tlmočení.
2021.Nitra: Univerzita Konštantína Filozofa v Nitre. 142s. ISBN 978-80-558-1751-4
CHOVANOVÁ, E., 2007. Pamäť v procese vyučovania slovnej zásoby. Zborník
Pedagogickej fakulty Trnavskej univerzity Séria A – philologica. Trnava: Trnavská
univerzita, pedagogická fakilta. ISBN 978-80-8082-155-5.
55

JOSHI, R. M., - ZHANG, S., 2020. Longitudinal relations between verbal working memory
and reading in students from diverse linguistic backgrounds. Journal of Experimental Child
Psychology, 190 s., Dostupné na: DOI:doi.org/10.1016/j.jecp.2019.104727 KAČÁNI, V.
a kol. 2004. Základy učiteľskej psychológie. 2. vyd. Bratislava: Slovenské pedagogické
nakladateľstvo, 2004. 230 s. ISBN 80-10-00429-4.
KAPALKOVÁ, S. – SLOVÁČKOVÁ, A. 2013. Porozumenie naratív u detí v predškolskom
veku. Studie z aplikované lingvistiky. 2013/4. Česká republika: Charles University in
Prague,

Faculty

of

Arts.

37-50

s.

Dostupné

na:

https://cejsh.icm.edu.pl/cejsh/element/bwmeta1.element.desklight-06ccd62f-ed11-4086bea4-c88d4c462ac6
KAŠIAROVÁ, N. 2011. Čitateľská gramotnosť v primárnom vzdelávaní. 1. vyd. Bratislava:
Metodicko-pedagogické centrum v Bratislave. 2011. 40s. ISBN 978-80-8052-383-1.
KOLLÁRIKOVÁ, Z. – PUPALA, B. 2010. Predškolská a elementárna pedagogika. 2. vyd.
Praha: Portál, 2010. 456 s. ISBN 978-80-7367-828-9.
KOVÁROVÁ, D. – KURTULÍKOVÁ, A. 2010. Mimočítankové čítanie. Metodické
poznámky. Bratislava: Orbis Pictus Istroploitana. 2010. 32 s. ISBN 978-80-8120-015-1.
KOŽELUHOVÁ, E. – LAUFKOVÁ, V. 2024. Rozvoj porozumění předčítanému textu v
preprimárním vzdělávání v České republice: přehledová studie. O dieťati, jazyku
a literatúre. roč. XII, č. 1. 2024. Prešov: Vydavateľstvo Prešovskej univerzity v Prešove.
ISSN 2729-8639
LEHENOVÁ, A.Vybrané kapitoly z pedagogickej a školskej psychológie, 1. diel (uplatnenie
statického hľadiska pri skúmaní osobnosti žiaka, výkonové a motivačné vlastnosti osobnosti
žiaka). Trnava : Pedagogická fakulta Trnavskej univerzity v Trnave, 2012. 153 s. [7,82 AH].
ISBN 978-‑80-‑8082-‑583-‑6.
MÁČAJOVÁ, M.2011. Jazyková gramotnosť, teória a metódy jej rozvoja.Nitra: PF UKF
v Nitre.2011. 100 s. ISBN 978-80-558-0005-9.
MCNAMARA, D. S., MAGLIANO, J. 2009. Toward a comprehensive model of
comprehension. In B. H. Ross (Ed.). The Psychology of learning and motivation. vol. 51,
Cambridge: Elsevier Academic Press. pp. 297-384. ISSN 0079-7421 Dostupné na:
https://doi.org/10.1016/S0079-7421(09)51009-2
MOHAMMED, U. I. – OBIDA, J. A. 2024. Reading comprehension process as precursory
to memory processes; incorporating the relevance of Atkinson and Shiffrin’s (1968) Multistore model. Journal of Science, Technology, and Education (JSTE); www.nsukjste.com/
8(11), 116-124 s. ISSN ISSN: 2651-5539.
56

PRŮCHA, J. 2020. Psychologie učení: teoretické a výzkumné poznatky pro edukační praxi.
Praha: Grada, 2020. 268 s. ISBN 978-80-271-2853-2.
ROST, M. 2016. Teaching and researching listening 3rd ed.. Routledge, 2016. 342p. ISBN
9781138840386.
RUISEL, I. 1988. Pamäť a osobnosť. Bratislava: Veda, 1988. 376 s. ISBN
RUISEL, I. 1995. Základy pamäti. Bratislava: SAP, 1995. 156 s. ISBN 80-85665-42-5.
RUISEL, I. 2014. Psychológia myslenia. Nitra: Fakulta sociálnych vied a zdravotníctva,
Univerzita Konštantína filozofa v Nitre, 2014. 264 s. ISBN 978-80-558-0742-3.
SOVÁK, M.:1990. Učení nemusí být mučení. Praha: Státní pedagogické nakladatelství,
1990. s. 44. ISBN 80-04-24306-1
TUREK, I. 2003Ako sa naučiť učiť? Prešov : Metodicko-pedagogické centrum, 2003. ISBN
80-8045-300-4
VÁGNEROVÁ, M. 2012. Vývojová psychologie: dětství a dospívanání. 2. vyd. Praha:
Karolinium, 2012. 531 s. ISBN 978-80-246-2153-1.
VIŠŇOVSKÝ, Ľ. – KAČÁNI, V. a kol. 2000. Základy školskej pedagogiky. IRIS, 2000. 227
s. ISBN 80-89018-25-4.
WATSON, K. W., BARKER, L. L. (1984). Listening behavior: Definition and measurement.
Annals of the International Communication Association. vol. 8, no. 1, pp. 178-197. Dostupné
na: https://doi.org/10.1080/23808985.1984.11678576
ZÁPOTOČNÁ, O. – PETROVÁ, Z. Jazyková gramotnosť v predškolskom veku. Teoretické
východiská a námety k analýze a tvorbe kurikula jazykového vzdelávania detí MŠ. Trnava :
Pedagogická

fakulta

Trnavskej

univerzity

v

Trnave,

2010.

91

s.

ISBN

978-‑80-‑8082-‑404-‑4.ZÁPOTOČNÁ, O. 2012. Čitateľská gramotnosť a jej rozvoj
v primárnom vzdelávaní. Bratislava: Veda, 2012. 142 s. ISBN 978-80-224-1281-0.
ZÁPOTOČNÁ, O. 2013. Metakognitívne procesy v čítaní, učení a vzdelávaní. Trnava: Typi
Universitatis Tyrnavienisis, 2012. ISBN 978-80-8082-742-7.
Elektronické dokumenty
Štátny vzdelávací program pre základné školy. 2023.. [cit. 2024-11-29]. Dostupné na
internete:
https://www.minedu.sk/data/files/11808_statny-vzdelavaci-program-pre-zakladnevzdelavanie-cely.pdf
Normy
STN ISO 690:1998 : Dokumentácia – Bibliografické odkazy – Obsah, forma a štruktúra.
57

