UNIVERZITA KOMENSKÉHO V BRATISLAVE
FILOZOFICKÁ FAKULTA

PRVÁ CESTA OKOLO SVETA
A STARÉ MAPY S ŇOU SÚVISIACE
BAKALÁRSKA PRÁCA

Študijný program:

Učiteľstvo geografie a histórie (Učiteľské štúdium, bakalársky I.
st., denná forma)

Študijný odbor:

učiteľstvo a pedagogické vedy

Školiace pracovisko:

Katedra všeobecných dejín

Školiteľ:

Mgr. Daniela Hrnčiarová, PhD.

2022
Tomáš Hilkovič

ČESTNÉ VYHLÁSENIE

Čestne vyhlasujem, že bakalársku prácu s názvom Prvá cesta okolo sveta a staré
mapy s ňou súvisiace som vypracoval samostatne, za pomoci uvedenej literatúry
a poznatkov, ktoré mi boli poskytnuté v rámci konzultácií.

_________________________
V Sebedraží, dňa 1. 7. 2022

Tomáš Hilkovič

POĎAKOVANIE

Na tomto mieste vyslovujem úprimné poďakovanie v prvom rade môjmu
Spasiteľovi Pánovi Ježišovi Kristovi, ktorému verím, a ktorému vďačím za odpustenie
všetkých hriechov, vedenie, múdrosť a každú pomoc. Okrem Neho moja vďačnosť patrí
Mgr. Daniele Hrnčiarovej, PhD., ktorá sa ma ujala a aj cez všetky problémy
a nedostatky mi pomáhala. Nechcem zabudnúť ani na Mgr. Jána Vala, PhD., ktorý mi
prispel cennými radami.
Mgr. Daniela Hrnčiarová, PhD. a Mgr. Ján Valo, PhD. boli tiež osobami, ktoré mi
veľmi pomohli pri riešení administratívnych komplikácií spojených so štúdiom. Ešte raz
ďakujem.

ABSTRAKT

HILKOVIČ, Tomáš. Prvá cesta okolo sveta a staré mapy s ňou súvisiace
[bakalárska práca]. Univerzita Komenského v Bratislave. Filozofická fakulta. Katedra
všeobecných dejín. Školiteľ: Mgr. Daniela HRNČIAROVÁ PhD. Obhajoba: Bratislava,
Filozofická fakulta, 2022. 62 s.

Cieľom záverečnej práce je zasadiť cestu Fernãa de Magalhãesa do kontextu
doby, v ktorej sa odohrala a priradiť k nej mapy, ktoré ovplyvnili, alebo mohli
ovplyvniť Magalhãesa, ako aj mapy, ktoré boli priamo ovplyvnené jeho cestou. Práca
má teoretický charakter. Práca je rozdelená na tri kapitoly. Prvá kapitola obsahuje popis
faktorov, podmieňujúcich rozvoj moreplavby, ako aj objavné cesty v období renesancie.
Druhá kapitola obsahuje stručný životopis Fernãa de Magalhãesa a popis jeho poslednej
plavby, vrátane hodnotenia jeho osobnosti a prínosu. Tretia kapitola sa venuje starým
mapám, ktoré vznikli krátko pred cestou a mohli cestu ovplyvniť, ako aj mapám, ktoré
vznikli po ceste a prinášajú tak nové geografické informácie.

Kľúčové slová: moreplavba; Fernão de Magalhães; prvá cesta okolo sveta;
historická kartografia; staré mapy.

4

ABSTRACT

HILKOVIČ, Tomáš. The first voyage around the world and related old maps
[bachelor thesis]. Comenius University in Bratislava. Faculty of Arts. Department of
General History. Supervisor: Mgr. Daniela HRNČIAROVÁ PhD. Defense: Bratislava,
Faculty of Arts, 2022. 62 pp.

The aim of this final thesis is to place the journey of Fernão de Magalhães in the
context of the time in which it took place and to assign to it maps that influenced or
could influence Magalhães, as well as maps that were directly influenced by his
journey. The work has a theoretical character. The work is divided into three chapters.
The first chapter contains a description of factors influencing the development of
seafaring, as well as voyages of discovery during the Renaissance. The second chapter
contains a brief biography of Fernão de Magalhães and an account of his last voyage,
including an assessment of his personality and contribution. The third chapter deals with
old maps that were created shortly before the journey and could influence the journey,
as well as maps that were created after the journey and thus bring new geographical
information.

Key words: seafaring; Fernão de Magalhães; the first voyage around the world;
historical cartography; old maps.

5

PREDHOVOR
Tému prvej cesty okolo sveta som si zvolil hneď z niekoľkých dôvodov. Od
detstva ma fascinujú dejiny moreplavby, pričom Fernão de Magalhães je jedným z jej
najprominentnejších

predstaviteľov

a prvá

plavba

okolo

sveta

jedným

z najfascinujúcejších počinov. Táto slávna cesta bola úspešne zavŕšená presne pred 500
rokmi. Okrem toho študujem učiteľstvo histórie v kombinácii s geografiou a nielen
objavné cesty, ale aj historická kartografia je ich veľmi pekným prienikom.
V neposlednom rade si ako budúci učiteľ myslím, že objavné plavby sú pre deti
a žiakov pútavou témou, najmä pre chlapcov.
So spracovaním problematiky renesančnej moreplavby, vrátane plavby
Magalhãesa-del Cana, som sa v slovenskej a českej literatúre stretol najmä na úrovni
populárno-náučnej literatúry pre deti a mládež. Úplne však chýbala práca, zameraná na
prepojenie starých máp s touto významnou výpravou. Zo zahraničnej literatúry som
pracoval so zdrojmi v anglickom jazyku. Množstvo hodnotných podkladov bolo pre
mňa neprístupných, okrem iného pre jazykovú bariéru spôsobenú nedostatočnými
znalosťami španielčiny, portugalčiny a francúzštiny.
Táto práca je určená v prvom rade študentom a pedagógom histórie a geografie,
pričom chce poskytnúť zaujímavé informácie o prepojenosti moreplavby s dobovou
kartografiou. Okrem toho moja práca môže byť rozšírením vedomostí pre každého
zvedavého čitateľa.

6

OBSAH
Zoznam obrázkov .................................................................................................. 8
Úvod..................................................................................................................... 10
1

Európska moreplavba .......................................................................................... 12

1.1 Predpoklady.......................................................................................................... 12
1.2 Pyrenejský polostrov ............................................................................................ 14
1.3 Dôsledky .............................................................................................................. 23
2

Fernão de Magalhães ........................................................................................... 25

2.1 V portugalských službách .................................................................................... 25
2.2 V španielskych službách ...................................................................................... 28
2.3 Osobnosť a prínos ................................................................................................ 33
3

Staré mapy ........................................................................................................... 37

3.1 Mapy pred cestou ................................................................................................. 37
3.2 Mapy po ceste ...................................................................................................... 49
Záver .................................................................................................................... 53
Zoznam použitej literatúry ................................................................................... 57

7

ZOZNAM OBRÁZKOV

Obr. 1

Cantinova mapa sveta (1502) ........................................................................... 39

Obr. 2

Waldseemüllerova mapa sveta z roku 1507 ..................................................... 41

Obr. 3

Tvar Južnej Ameriky na glóbusoch Johanna Schönera (1515, 1520) .............. 44

Obr. 4

Mapa Kunstmann IV od Pedra a Jorgeho Reinelovcov (1519)........................ 47

Obr. 5

Mapa Indického oceánu od Pedra Reinela (1517) ........................................... 47

Obr. 6

Pigafettova mapa Magalhãesovej úžiny (1520) ............................................... 49

Obr. 7

Magellanova mapa (1522)................................................................................ 50

Obr. 8

Planisféra Castiglioni (1525)............................................................................ 51

8

Všetky veci sú plné trudu;
nemohol by to človek vypovedať;
oko sa nenasýti hľadenia,
a ucho sa nenaplní počúvaním.

(KAZATEĽ 1.8; BIBLIA)

9

ÚVOD

Cieľom tejto bakalárskej práce je priblížiť osobnosť Fernãa de Magalhãesa
a prvú plavbu okolo sveta v epoche rozmachu oceánskej moreplavby na pomedzí
stredoveku a novoveku s dôrazom na konkrétne kartografické diela, ktoré s touto
plavbou súvisia. Spomínané diela s cestou súvisia buď tým, že niesli informácie,
podporujúce jej realizáciu, priamo sa na realizácii podieľali, alebo boli vyhotovené na
jej základe.
Chronologicky sa pohybujeme na konci stredoveku a úplnom začiatku
novoveku, teda v období renesancie, presnejšie by bolo možné hovoriť najmä o rozpätí
vyše storočia medzi rokmi 1415 a 1522.
Práca je rozdelená na tri kapitoly. Prvá kapitola v troch podkapitolách pojednáva
o príčinách rozmachu európskej moreplavby na konci stredoveku, so zameraním na
kráľovstvá Pyrenejského polostrova, a stručne popisuje jej najvýznamnejšie udalosti
a ich dopady, čím vykresľuje kontext doby, v ktorej bola vykonaná prvá plavba okolo
sveta. Druhá kapitola sa venuje Portugalcovi Fernãovi de Magalhãesovi. Prvá
podkapitola sa zaoberá prvou časťou jeho života, keď bol poddaným portugalských
kráľov, v službách ktorých sa vyprofiloval na skúseného námorného kapitána
s myšlienkou konkrétnej plavby, ktorú chcel zrealizovať. Druhá podkapitola popisuje
pomerne krátke obdobie Magalhãesovho života, keď v Španielsku usiloval o realizáciu
svojej cesty, cestu pripravil a realizoval, pri čom prišiel o život. Tretia podkapitola
hodnotí Magalhãesovu osobnosť a sumarizuje prínos významnej cesty, ktorú podnikol
a ktorá skončila oboplávaním zemegule. Tretia kapitola je zameraná na mapy a iné
kartografické diela a dobové geografické poznanie, ktoré formovalo Magalhãesovu
myšlienku na odvážnu plavbu v prvej podkapitole, vrátane kartografických diel, ktoré
boli potrebné pre samotnú výpravu. V druhej podkapitole sa zameriava na mapy, ktoré
vznikli v nadväznosti na oboplávanie zemegule.
Predkladaná

problematika

bola

v minulosti

rozpracovaná

viacerými

zahraničnými autormi, avšak na Slovensku je nová. Z toho dôvodu, s výnimkou prvej
kapitoly ku ktorej sú dostupné slovenské a české publikácie, boli podkladom k tejto
práci zahraničné diela. Hlavnými prameňmi boli práce v anglickom jazyku. Zdrojmi
o Magalhãesovi a jeho ceste boli primárne Zpráva o první cestě kolem světa od Antonia
10

Pigafettu a dielo The Life of Ferdinand Magellan, and the First Circumnavigation of the
Globe. 1480-1521 od Francisa H. H. Guillemerda. Časť historickej kartografie je opretá
najmä o prácu Cartography, Geometry and Comunication (...) od kolektívu
španielskych autorov, Magellan’s map (Os mapas de Magalhães) od Ruia Manuela
Loureira a „monografie“ Jima Siebolda na stránke http://myoldmaps.com/. Pre jazykovú
bariéru som sa nedostal k niektorým hodnotným a relevantným dielam v portugalčine,
španielčine a francúzštine. Veľká časť odborných prác o kartografii je prevzatá
z uznávaného časopisu Imago Mundi.
V tejto práci je použité dvojaké menovanie. Autor si uvedomuje, že môže
spôsobovať chaos, uchýlil sa však k tomuto pragmatickému riešeniu pre jeho
jednoduchosť. Väčšina spomenutých osobností, vrátane samotného Magalhãesa, nesie
meno v jazyku svojho pôvodu, alebo také, ktorým tá-ktorá osoba býva najčastejšie
identifikovaná. Výnimku, teda použitie slovenskej podoby, tvoria mená princ Henrich,
kňaz Ján, Krištof Kolumbus, Katolícke veličenstvá a kráľ Karol I, u nás takmer
nepoznané v inej podobe. Geografické termíny sú uvádzané v tvaroch, bežne
používaných v slovenskom jazyku.
Keď sa v práci jedná o chystanú plavbu, alebo jej časť po Filipíny, nesie
prívlastok Magalhãesova, keď sa však jedná o celkovú cestu, nesie presnejšie
pomenovanie Magalhãesova-del Canova. Menej známe pomenovania v cudzom jazyku
sú pri svojom prvom menovaní zvýraznené kurzívou.

11

1 EURÓPSKA MOREPLAVBA

1.1 Predpoklady

Na konci stredoveku súbor faktorov prispel k tomu, že v Európe prišlo
k výraznému rozvoju moreplavby, najmä oceánskej, pričom krajiny Pyrenejského
polostrova sa stal jej neprehliadnuteľnými priekopníkmi.
V prvom rade išlo o rozširujúci sa vplyv humanizmu a renesancie, ktorý
znamenal hospodársky a vedomostný pokrok a priniesol zmeny v kultúrnej oblasti.1
Ďalšou príčinou bol dlhodobo predražený obchod s Orientom, ktorý z Európy
odčerpával drahé kovy. Tie boli tiež predmetom tezaurácie šľachty. To spôsobilo
nedostatok zlata a striebra vo vnútroeurópskom obchode.2 Dobytie Konštantínopolu
v roku 1453 a čiernomorského prístavu Kaffa v roku 1457 Osmanmi znamenalo
definitívny koniec priameho obchodu medzi Európou a Orientom a nezvratné zvýšenie
cien všetkých možných komodít.3 S predraženým obchodom súvisela najmä jedna
komodita – korenie, ktoré sa dovážalo až z Molúk, súostrovia v dnešnej Indonézii.4
Istým stimulom mohli byť informácie o nesmiernom bohatstve Orientu, postupne
prinášané renesančnými suchozemskými cestovateľmi.5
Nezanedbateľným dôvodom bolo pokračovanie stredovekého križiackeho
snaženia namiereného najmä proti moslimom,6 s ktorým na konci stredoveku súviselo
úsilie o nájdenie cesty do krajiny (niekde na juhu Afriky), v ktorej vládne potenciálny
spojenec, legendárny kňaz Ján.7

ANDĚL, Rudolf a Alice /red./ TEICHOVA. Dějiny středověku 2. Praha: Státní pedagogické
nakladatelství, 1968. Světové dějiny, sv. 3. s. 234.
2
ANDĚL, ref. 1, s. 234; SÁNCHEZ IMIZCOZ, Ruth. … and the World was round: The MagellanElcano Adventure The First Circumnavigation of the World. In: South Atlantic Review, vol. 82, no. 2
(Summer 2017), s. 4.
3
KLÍMA, Jan. Dějiny Portugalska. Praha: Nakl. Lid. noviny, 1996. Dějiny států. ISBN 80-7106-164-6, s.
56.
4
ZWEIG, Stefan. Magellan. Bratislava: Slovenský spisovateľ, 1969. s. 12 – 15.
5
HOLEČEK, Milan. Hrdinové zámořských objevů. Praha: Vyšehrad, 2019. ISBN 978-80-7601-099-4, s.
14, 19.
6
SÁNCHEZ IMIZCOZ, ref. 2, s. 4.
7
KLÍMA, ref. 3, s. 59.
1

12

Dôležitou podmienkou rozvoja moreplavby bol technický pokrok, v tomto
období bolo vytvorených niekoľko kľúčových vynálezov a zdokonalení. Prvým z nich
bol kompas s magnetickou ihlou, ktorý umožnil presnejšie a odvážnejšie plavby ďalej
od pobrežia.8 Progres prišiel aj v pohone lodí, veslový aj kombinovaný veslovo-veterný
pohon bol nahradený čisto veterným. To bolo umožnené zdokonalením konštrukcie
sťažňov, plachiet a takeláže.9 Na základe tejto zmeny sa zvýšila kapacita lodí a vďaka
tomu sa predĺžila vzdialenosť, ktorú mohli prejsť bez zastavenia.10 V Portugalsku lodní
stavitelia zdokonalili predtým menšiu rybársku loď typu karavela, ktorá sa pre svoju
mohutnú, no ľahkú konštrukciu a pomerne dobrú ovládateľnosť a vhodnosť na
oceánsku plavbu stala dôležitým plavidlom prvých ciest. Z nej bola ďalej vyvinutá
väčšia, pokrokovejšia loď, zvaná karaka (alebo nao), ktorá bola objemnejšia, lepšie
ovládateľná a vyzbrojená. Tá bola najdôležitejším plavidlom Portugalcov v Atlantickom
a Indickom oceáne. Úspešnú karaku prevzali Španieli a v 16. st. spojením so
stredomorskou poloplachetnicou galeasou z nej vytvorili lodný typ pomenovaný
galeóna, neskorší symbol európskej kolonizácie.11 Technický pokrok v navigácii súvisel
v Itálii so vznikom nového druhu máp, takzvaných Portolánov. Základom týchto máp
bola sústava ružíc a sieť smerových lúčov, teda čiar, ktoré nazývame loxodrómy.
Loxodróma je pomyselná krivka na zemskom povrchu, pretínajúca poludníky pod
konkrétnym uhlom. Aj keď nezobrazuje najkratšiu možnú vzdialenosť, loxodróma je do
niekoľkých stoviek kilometrov takmer najkratšou, veľmi výhodnou spojnicou dvoch
bodov na zemskom povrchu. Portolány boli zamerané na pobrežie Stredozemného
mora, to zachytávali najpresnejšie.12
Až na poslednom mieste medzi dôvodmi rozvoja moreplavby bola romantická
túžba po rozšírení poznania o svete (ak vôbec).13
Spomedzi európskych monarchií sa kľúčovými hráčmi počiatkov kolonizácie
stali tie, ktoré ležali na Pyrenejskom polostrove. Hlavným dôvodom bola ich
ANDĚL, ref. 1, s. 235; KOSIARZ, Edmund. Námorné bitky. 2. dopl. vyd. Bratislava: Nakladateľstvo
Pravda, 1984. s. 62 – 63.
9
Takeláž je termín označujúci lanovie plachetnice, teda súbor technických zariadení na ovládanie
plachiet. (CAJTHAML, Miroslav. Historické lodě 16. až 18. století. Brno: Computer Press, 2009. ISBN
978-80-251-2355-3, s. 120.
10
KOSIARZ, ref. 8, s. 62 – 63.
11
KOSIARZ, ref. 8, s. 63 – 64; GULÁŠ, Štefan, Plachetnice všetkých čias. Bratislava: Mladé letá, 1979,
s. 148, 150.
12
KAROLČÍK, Štefan a Ľuboš BALÁŽOVIČ. Základy kartografie, GIS a DPZ pre učiteľov. Banská
Bystrica: VKÚ Harmanec, 2020. ISBN 978-80-99934-16-1, s. 14 – 15.
13
MOŽEJKO, Igor Vsevolodovič. Pod pirátskou vlajkou. Praha: Naše vojsko, 2009. ISBN
9788020610270, s. 16.
8

13

geografická poloha.14 Pyrenejský polostrov, ležiaci na rozhraní Európy a Afriky,
Stredozemného mora a Atlantického oceánu, je z veľkej väčšiny obklopený vodou,
ktorá stáročia predstavovala dobré podmienky pre rozvoj rybárstva, komunikácie,
obchodu a bezpečnej príbrežnej moreplavby.15 Moreplavba bola do istej miery jedinou
možnosťou.16 Okrem toho v správnom čase prišlo k spomínanému zdokonaleniu
plavidiel. Ďalej to bol historický vývoj, na konci stredoveku tu vrcholila reconquista,
ktorá znamenala tak základ sebavedomia, ako aj dostatok vojenských skúseností
a bojovníkov.17 Významným impulzom bol príliv skúsených zahraničných kapitánov,
navigátorov, námorníkov, lodných staviteľov a iných odborníkov, po začatí oceánskych
plavieb prúdiacich na Pyrenejský polostrov, medzi ktorými vynikali rôzni obyvatelia
Itálie (Kolumbus, Vespucciovci, a ďalší). V neposlednom rade tunajšiu moreplavbu
naštartovali investície z Janova a Florencie.18

1.2 Pyrenejský polostrov

Zlomový pre ďalšie smerovanie Portugalska bol rok 1385. Za kráľa bol
korunovaný João I., ktorým sa na portugalský trón dostala nová dynastia Avis, následne
panovník ukončil vnútorné nepokoje a nakoniec v rozhodujúcej bitke pri Aljubarrote
získal nezávislosť od Kastílie, ktorá bola zaistená mierovou zmluvou z roku 1411.19
V roku 1415 João I. zhromaždil veľké invázne vojsko a nečakaným útokom dobyl
maurskú pevnosť Ceuta na severoafrickom pobreží Gibraltárskej úžiny. Pre Portugalcov
išlo o nebývalý úspech, ktorý dobyvateľom zabezpečil dôležitú základňu na Africkom
pobreží a značnú korisť. Okrem toho naštartoval výnosný obchod s otrokmi. Dobytie

14

GUILLEMARD, Francis Henry Hill. The Life of Ferdinand Magellan, and the First Circumnavigation
of the Globe: 1480-1521. London: George Philip & Son, 1891, s. 2.
15
CHALUPA, Jiří. Dějiny Španělska. Praha: Nakladatelství Lidové noviny, 2017, ISBN 978-80-7422525-3, s. 13.
16
AXELSON, Eric. Prince Henry the Navigator and the Discovery of the Sea Route to India. In: The
Geographical Journal, vol. 127, no. 2 (Jun., 1961), s. 145.
17
ANDĚL, ref. 1, s. 236; HOLEČEK, ref. 5, s. 33, 62.
18
ANDĚL, ref. 1, s. 236.
19
KLÍMA, ref. 3, s. 43.

14

bohatej Ceuty je považované za začiatok Portugalských dobyvačno-obchodnoobjavných ciest.20
Je zažitou tradíciou na počiatku Portugalských objavov vnímať osobnosť infanta
Doma Henriqueho (1394 – 1460), u nás známu ako princ Henrich, od 19. storočia zvaný
„Moreplavec“. Bol tretím synom Joãa I. a Filipy Lancasterskej. Zúčastnil sa výpravy do
Ceuty, kde Portugalci získali cenné informácie o Africkom obchode a logicky zatúžili
po bohatstve, ktoré poskytoval.21 O Henrichovi sa ďalej hovorí ako neúnavnom
iniciátorovi výprav pozdĺž Afrického pobrežia.22 Údajne na skalnatom myse s. Vincenta
v provincii Algarve neďaleko mestečka Sagres na juhozápadnom výbežku Portugalska
založil vychýrenú Námornú akadémiu (Escola náutica), kde sústredil pestrú
medzinárodnú zmes šikovných námorných kapitánov, kartografov a lodných staviteľov,
pričom jeho cieľom boli skvelé výpravy a zemepisné objavy.23 Úplným vrcholom je
hodnotenie Henricha ako nezištného dobrodruha, ktorého myseľ opanovala (jedine)
túžba po objavovaní v Európe dosiaľ nepoznaných končín. Rôzne z týchto pohľadov
nachádzame v odborných publikáciách a prácach, ale tiež v literatúre a v neposlednom
rade v populárno historických dielach pre deti a mládež. S istotou môžeme povedať, že
legenda Henricha „Moreplavca“ je výrazne nafúknutá.
V prvom rade je potrebné spomenúť, odkiaľ sa vzala historicky nie úplne
správna verzia života a vplyvu princa Henricha. Rozvinuli ju portugalskí kronikári, ktorí
svoje hodnotenie Henricha spísali po jeho smrti v priebehu 15. a 16. storočia, s cieľom
vyzdvihnúť jeho zásluhy na zámorských objavoch.24 Najvýznamnejším z nich
a pravdepodobným zdrojom pre neskorších pisateľov bol Gomes Eanes de Zurara (alebo
Azurara), ktorý písal dejiny portugalských krížových výprav a keďže princ Henrich stál
na ich čele, dostalo sa mu až nekriticky veľa uznania.25
Považujem tiež za dôležité na úkor hlavného (mainstreamového) pohľadu
poukázať na niekoľko záverov rôznych vedeckých prác, ktoré naštrbujú, alebo úplne
vyvracajú zmienenú neprimeranú glorifikáciu princa Henricha.

KLÍMA, ref. 3, s. 48 – 49; ANDĚL, ref. 1, s. 236 – 237.
AXELSON, ref. 16, s. 147.
22
HOLEČEK, ref. 5, s. 35; MOŽEJKO, ref. 13, s. 17; ANDĚL, ref. 1, s. 237.
23
HOLEČEK, ref. 5, s. 37.
24
ELBL, Ivana. Man of His Time (and Peers): A New Look at Henry the Navigator. In: Luso-Brazilian
Review, vol. 28, no. 2 (Winter, 1991), s. 73.
25
Tamže s. 85.
20
21

15

Tento tretí syn portugalského kráľa, bez výraznej šance na neskoršiu vládu, bol
pravdepodobne typickým šľachticom svojej doby, vytrvalým v snahe o dosiahnutie
kariéry a zabezpečenie si majetku a vplyvu. Keďže reconquista v portugalskej časti
Pyrenejského polostrova bola skončená, bol nútený hľadieť ďalej.26 Po dobytí Ceuty
ako mnohí iní vycítil vo výpravách do Afriky príležitosť. Dlhšiu dobu (asi medzi rokmi
1419 a 1433) jeho plány stagnovali. Získal však tituly a v roku 1420 dosiahol veľmi
významnú pozíciu veľmajstra tzv. „Kristovho radu“, podporovaného samotným
pápežom.27 Nasledujúce roky vďaka vzrastu vplyvu na kráľovskom dvore mohol stáť na
čele niekoľkých úspešných výprav na územie súčasného Maroka, no jeho snahy boli
nakoniec zastavené drvivou porážkou pri Tangeri v roku 1437. Po tejto katastrofe sa
obrátil k ďalšej možnosti, námorným výpravám, prvé plavby boli však len vedľajším
produktom korzárstva v marockých pobrežných vodách.28 Pritom pripravoval mohutnú
krížovú výpravu na marockú pevninu, ktorú úspešne začal dobytím Alcácer Ceguer-u
v Gibraltárskej úžine v roku 1458, ale jeho vplyv na kráľovskom dvore postupne slabol
a ťaženie nemohol dokončiť.29
Zdá sa, že ani v Portugalsku sa nedostávalo jeho dobyvačným plánom (krížové
výpravy) náležitej pozornosti.30 Vychýrená škola v meste Sagres, zhromažďujúca
najlepších učencov bez ohľadu na jazyk, či náboženstvo je nepodložený mýtus.31
Významnejšími iniciátormi plavieb, z ktorých vzišli slávne portugalské objavy, boli
neskorší králi João II. „Dokonalý“ (vládol v rokoch 1481 – 1495) a Manuel I. „Šťastný“
(1495 – 1521).32 Dovolím si tvrdiť, že čestné prímeno „Moreplavec“ si z pohľadu
skutočného cestovania po mori vôbec nezaslúži, keďže najďalej sa doplavil do
neďalekej Ceuty a z pohľadu rozvíjania moreplavby si ho skôr nezaslúži, keďže jeho
cieľom nebolo zdokonaliť lode a navigáciu, ale dosiahnuť rýchle zisky a financie
smerované do moreplavby boli len logickými investíciami.33

26

ELBL, ref. 24, s. 74.
Tamže, s. 79; HOLEČEK, ref. 5, s. 35.
28
ELBL, ref. 24, s. 77 – 79.
29
Tamže s. 84.
30
Tamže s. 75.
31
AXELSON, ref. 16, s. 148; Portugalský diktátor Salazar na návrh uviesť všetko na pravú mieru údajne
povedal: „Ľudia ho (mýtus) však milujú.“ THOMPSON, Ron B. The Myth of Sagres. Máj 2021. [online]
dostupné na: https://www.portugalresident.com/the-myth-of-sagres/, [cit. 6. júna 2022].
32
DAVIES, Arthur. Prince Henry the Navigator. In: Transactions and Papers (Institute of British
Geographers), no. 35 (Dec., 1964), s. 119; AXELSON, ref. 16, s. 148.
33
HOLEČEK, ref. 5, s. 37.
27

16

Na druhej strane však nie je možné Henrichovi uprieť niektoré zásluhy. V honbe
za bohatstvom, ktoré získaval alebo túžil získať predajom otrokov a korenia, či priamo
ťažbou zlata, vyslal niekoľko výprav (Kanárske ostrovy, dvakrát Ceuta, krížové
výpravy proti Maurom), ktoré v rámci Portugalska patrili medzi prvé. Nevieme s istotou
povedať, ktoré z množstva ďalej menovaných výprav boli výlučne dielom princa
Henricha.34
Ako sme už uviedli vyššie, dobytím Ceuty sa v roku 1415 začína epocha
portugalskej moreplavby a objavov.
V roku 1419 dvaja korzári bojujúci proti Maurom João Gonçalves Zarco (1394 –
1467/1471) a Tristão Vaz Teixeira (1395 – 1480) vďaka búrke, ktorá ich lode vychýlila
z pôvodného kurzu, objavili dlhšiu dobu zabudnuté ostrovy Porto Santo a Madeira
a urobili z nich portugalské kolónie, dodávajúce drevo a cukor.35 Skúsený Gonçalo
Velho Cabral (asi 1400 – 1460) v roku 1431 (alebo 1432) objavil a podľa množstva
jastrabov pomenoval Azorské ostrovy.36 Znovuobjavenie spomínaných dvoch
atlantických súostroví, ktoré dodnes patria Portugalsku, bolo významné aj kvôli
sebavedomiu a nejakej koristi, no najmä vďaka nenahraditeľným skúsenostiam
plynúcim z poznávania pravidelných vetrov a morských prúdov, ktoré portugalskí
moreplavci získavali častými plavbami ne (od domácej pevniny vzdialené 950 km,
respektíve približne 1400 km).37
Veľmi významným počinom boli tri plavby Gil Eanesa (1395 – asi 1445) pozdĺž
pobrežia Afriky. Prvá, v roku 1433 dosiahla Kanárske ostrovy a mys Bojador (26° 7‘ s.
z. š.). O rok neskôr Eanes oboplával tento mys, čo sa mu podarilo ako vôbec prvému
Európanovi. V roku 1435 svoj počin zopakoval a dostal sa ešte ďalej a na súši
zaznamenal stopy života, čo bolo pre Európanov prekvapením.38 Jedným z problémov,
ktorým čelili mnohé výpravy, plaviace sa pozdĺž afrického pobrežia, boli ľudové
povery, strašiace mysle námorníkov. Mys Bojador v nich zohrával dôležitú úlohu,

DAVIES, ref. 32, s. 124 – 125.
HRBEK, Ivan. ABC cestovatelů, mořeplavců, objevitelů. Praha: Panorama, 1979. s. 283; KLÍMA, ref.
3, s. 53; HOLEČEK, ref. 5, s. 37 – 38; AXELSON, ref. 16, s. 147.
36
HRBEK, ref. 35, s. 52; KLÍMA, ref. 3, s. 54; HOLEČEK, ref. 5, s. 38; AXELSON, ref. 16, s. 147.
37
DAVIES, ref. 32, s. 121; AXELSON, ref. 16, s. 147.
38
HRBEK, ref. 35, s. 86; KLÍMA, ref. 3, s. 54; HOLEČEK, ref. 5, s. 38; AXELSON, ref. 16, s. 147.
34
35

17

pretože za ním sa mal nachádzať koniec sveta, územia bez života, variace sa more,
alebo rôzne obludy. Eanes tak pomohol k demýtizácii morí a moreplavby.39
V rokoch 1435 – 1436 sa plavil Afonso Gonçalves Baldaia (asi 1415 – 1481),
dostal sa južnejšie ako Eanes a pusté Saharské pobrežie pomenoval Zlatá rieka (Rio do
Ouro; 23° 37‘ s. z. š.).40 Ďalším zo zástupu portugalských kapitánov bol Nuno Tristão
(†1446). Ten na svojich štyroch výpravách v rokoch 1441 – 1447 objavil Biely mys
(Cabo Branco; 20° 46‘ s. z. š.), založil prvú portugalskú faktóriu, obchodnú základňu
s vojenskou posádkou, v zálive Arguim (20° 36‘ s. z. š.), objavil ústia riek Senegal (16°
3‘ s. z. š.) a Gambia (13° 28‘ s. z. š.) a priviezol množstvo otrokov. V tom istom čase sa
samostatne plavil Dinis Dias, ktorý objavil a pomenoval Zelený mys (Cabo Verde; 14°
43‘ s. z. š.) pretože spozoroval, že za ním pustú Saharu strieda „zelená“ Afrika, čo
mohlo Portugalcov povzbudiť k ďalším plavbám na juh.41 Po týchto cestách sa už
Portugalcom rýchlo vracali investície a kráľovská politika bola aj napriek desivému
neúspechu obliehania Tangeru logicky obrátená na námorné výpravy. Vďaka získanému
zlatu sa začalo s razbou nových kráľovských mincí. V juhoportugalskom prístavnom
meste Lagos bola v štyridsiatych rokoch 15. st. založená obchodná spoločnosť Casa da
Guiné, ktorá investorom prinášala zisky rádovo v stovkách percent.42
Benátčan v portugalských službách Alviso Cadamosto (asi 1432 – 1488)
a Diogo Gomes (asi 1420 – 1500) medzi rokmi 1455 a 1456 objavili neďaleko Zeleného
mysu prvé ostrovy nového súostrovia, podľa mysu pomenovaného Kapverdy, ktoré
kompletne preskúmal Janovčan António de Nola (asi 1415 – 1497) v roku 1460.43 Ešte
v roku 1459 Pedro da Sintra (†1484) objavil a preskúmal pobrežie ním pomenované
Serra Leoa (8° 30' s. z. š.).44 (V tejto dobe zomrel vyššie spomínaný princ Henrich,
v čase jeho smrti bolo najvzdialenejším dosiahnutým územie dnešného štátu Sierra
Leone.45)
Okrem samotných ciest sa na začiatku druhej polovice 15. st. diali niektoré
podstatné veci. Kráľ Afonso V. (1438 – 1477) na päť rokov predal Henrichov monopol

HOLEČEK, ref. 5, s. 38; MOŽEJKO, ref. 13, s. 18 – 19.
AXELSON, ref. 16, s. 147; KLÍMA, ref. 3, s. 54.
41
HRBEK, ref. 35, s. 81; 266; KLÍMA, ref. 3, s. 55 – 56; HOLEČEK, ref. 5, s. 39; AXELSON, ref. 16, s.
147 – 148.
42
KLÍMA, ref. 3, s. 54 – 56.
43
HRBEK, ref. 35, s. 52; KLÍMA, ref. 3, s. 56; HOLEČEK, ref. 5, s. 40; AXELSON, ref. 16, s. 148.
44
HOLEČEK, ref. 5, s. 40; AXELSON, ref. 16, s. 148.
45
AXELSON, ref. 16, s. 149.
39
40

18

na africký obchod Fernão Gomesovi. Počas tejto doby sa portugalským moreplavcom
podarilo prejsť Guinejským zálivom, objaviť São Tomé a prvý krát prekonať rovník. Po
uplynutí lehoty sa v roku 1475 chopil zámorských plavieb a obchodu energický princ
João, od roku 1481 kráľ João II. Okrem toho sa začal zvrat vo svetovom obchode, keď
africký tovar neprúdil cez Saharu do arabských prístavov, ale cez Guinejský záliv do
Portugalska, čo z Lisabonu urobilo prvoradú obchodnú križovatku. Ako Portugalsko
bohatlo a mocnelo, začalo si nárokovať kastílsku korunu. To spôsobilo skrytý aj
otvorený boj proti Kastílií a Aragónsku, ktorý iberské kráľovstvá vyčerpal a bol
ukončený zmluvou v Alcáçovas a Tolede v roku 1479. V roku 1481 pápež potvrdil
Portugalsku nároky na objavené územia.46
Pod vládou Joãa II. pokračovali cesty portugalských moreplavcov. Diogo Cão
(asi 1440 – 1486/1487) dvomi výpravami (1482 a 1485) objavil ústie rieky Kongo (6°
3‘ j. z. š.) a na juhu sa dostal až po mys Kríža (Cabo da Cruz; 21° 46‘ j. z. š.). Vďaka
veľkosti úspechu jeho prvej plavby portugalský kráľ odmietol istého janovského
kapitána menom Krištof Kolumbus. Cão na africkom brehu vztýčil štyri stĺpy zvané
Padrão, označujúce územia dosiahnuté moreplavcami a zachoval sa aj jeho nápis na
skale neďaleko rieky Kongo.47 Na jeho plavby priamo nadviazal Bartolomeu Dias (1450
– 1500), príbuzný vyššie spomenutého Dinisa Diasa. V roku 1487 sa doplavil južnejšie,
ako jeho predchodcovia, ale kvôli vzbure sa musel vrátiť. Umiestnil Padrão na myse,
ktorý pomenoval mys Búrok (33° 44‘ j. z. š.). Kráľ João II. ho však po návrate v roku
1488 premenoval na mys Dobrej nádeje.48
Po úspechu Bartolomea Diasa v Portugalsku z neznámych dôvodov ubehla jedna
dekáda bez veľkej námornej výpravy do neznámych končín. Isté však je, že v roku 1487
vyšla iná výprava, odlišná od predchádzajúcich, João II. vyslal Pêra da Covilhãa (asi
1460 – 1526) a Afonsa da Paivu, aby po súši prenikli do Východnej Afriky a Indie, kde
mali nadviazať spojenectvo s kňazom Jánom a zhromaždiť informácie o arabskom
obchode. Druhý menovaný sa nedožil splnenia úlohy, no Pêro da Covilhã sa ako prvý
Portugalec dostal až do miest na Indickom pobreží. Následne prešiel do Etiópie, kde
musel zostať až do svojej smrti.49

KLÍMA, ref. 3, s. 56 – 59; HOLEČEK, ref. 5, s. 40 – 41.
HRBEK, ref. 35, s. 54; KLÍMA, ref. 3, s. 59 – 60; HOLEČEK, ref. 5, s. 41 – 42.
48
HRBEK, ref. 35, s. 80 – 81; KLÍMA, ref. 3, s. 60; HOLEČEK, ref. 5, s. 42 – 43; MOŽEJKO, ref. 13, s.
18.
49
HRBEK, ref. 35, s. 66 – 67; KLÍMA, ref. 3, s. 60; HOLEČEK, ref. 5, s. 44 – 46.
46
47

19

Kým Portugalsko prenikalo na juh Afriky, Kastília a Aragónsko stále nemali
ukončenú reconquistu.50 Ku koncu 15. st. vznikla sobášom tzv. Katolíckych veličenstiev
Ferdinanda a Izabely personálna únia týchto dvoch kráľovstiev. Od vzniku onej
personálnej únie môžeme hovoriť o Španielsku, najmä pre jednoduchosť tohto názvu.51
Katolícke veličenstvá v roku 1492 dobyli Granadu, čím definitívne porazili Maurov na
Pyrenejskom polostrove, čím sa im uvoľnili dlho viazané finančné aj ľudské zdroje.52
Ešte v tom roku Ferdinand a Izabela vyslali Krištofa Kolumba (1451 – 1506),
v Portugalsku odmietnutého, aby našiel západnú cestu do Ázie, podľa plánov, ktoré im
predložil. Dostal sa však k novému, pre Európu neznámemu kontinentu, čo netušil.
Preskúmal časť pobrežia Kuby a Hispanioly a niektorých menších ostrovov a triumfálne
sa vrátil v roku 1493.53
Aby Portugalsko a Španielsko predišli sporom, rozhodli sa rozdeliť si pod
autoritou pápeža svet na sféry vplyvu. Z tejto iniciatívy vznikla v roku 1493 bula Inter
caetera deliaca svet pomyselnou hranicou, umiestnenou 100 leguí západne od
Azorských ostrovov a Kapverd, pričom krajiny ležiace na východ mali patriť
Portugalsku a krajiny na západ od hranice Španielsku. João II. však požadoval revíziu
a výsledkom bola zmluva podpísaná v španielskom meste Tordesillas, po ktorom nesie
meno. Nová hranica, tzv. Tordesillaská línia sa tiahla od pólu k pólu vo vzdialenosti 370
leguí západne od portugalských súostroví. Tordesillaská zmluva nevyriešila všetky
problematické otázky, bola však dôležitým účelovým riešením.54
Po nástupe Manuela I. na portugalský trón bola v roku 1497 vyslaná výprava
Vasca da Gamu (1469 – 1524), ktorá sa mala dostať ďalej, ako Bartolomeo Diaz
a doplaviť sa až do bohatej Indie. Da Gama sa plavil pozdĺž západoafrického pobrežia,
kým v meste Malindi nezískal lodivoda, s ktorého pomocou sa dostal až do Kalikutu na
polostrove Predná India. Tým objavil cestu do Indie a otvoril ju pre portugalských
moreplavcov.55 Nakoľko malé Portugalsko nemalo prostriedky k obsadzovaniu
rozsiahlych území, začalo uplatňovať politiku oporných bodov, teda strategicky

HOLEČEK, ref. 5, s. 62 – 63.
CHALUPA, ref. 15, s. 17.
52
Tamže, s. 163.
53
HOLEČEK, ref. 5, s. 68 – 75; CHALUPA, ref. 15, s. 169 – 170; KLÍMA, ref. 3, s. 60 – 61.
54
GUILLEMARD, ref. 14, s. 12 – 13; Stein/Starkey 437 – 438; SÁNCHEZ IMIZCOZ, ref. 2, s. 3 – 4.
55
HRBEK, ref. 35, s. 103; KLÍMA, ref. 3, s. 63 – 64; HOLEČEK, ref. 5, s. 46 – 48.
50
51

20

umiestených základní, faktórií, z ktorých kontrolovali obchod v oblasti Indického
oceánu.56
V roku 1500 bola do Indie vyslaná výprava Pedra Álvaresa Cabrala (asi 1467 –
1526). Flotila sa z neznámych dôvodov plavila západnejšie, ako bolo zvykom a v rámci
portugalskej sféry vplyvu objavila Brazíliu, ktorú Cabral pomenoval Ilha de Vera Cruz
(Ostrov pravého kríža), neskôr bola nazývaná Terra de Santa Cruz (Zem svätého kríža).
Následne Cabral poslal správu kráľovi a sám sa plavil ďalej do Indie, kde založil
faktórie v mestách Kóčin a Kannanur. Aj keď jeho výprava neprebehla bez problémov,
do Portugalska sa vrátil s množstvom korenia.57 V roku 1502 velil výprave do Indie
znova Vasco da Gama, jeho úlohou bolo oslabiť vplyv Arabov a Benátok. Na Indickom
subkontinente dobyl niekoľko miest, založil faktórie, ovládol obchodné cesty a vrátil sa
s veľkým objemom prevažne ulúpeného korenia. Touto výpravou Portugalsko
definitívne ovládlo európsky obchod s korením a priblížilo sa k Molukám, Ostrovom
korenia, ktoré pre Európanov predstavovali zdroj veľkého bohatstva.58
Pre portugalského kráľa bola India prioritou, do Brazílie však bolo vyslaných
niekoľko menších výprav, aby tamojšiu krajinu preskúmali a priviezli zlato. Gonçalo
Coelho (1451 – 1512) v rokoch 1501-1502 a 1503 viedol dve z nich. Nenašiel drahé
kovy, no priviezol vzácne tropické drevo, po ktorom Brazília nesie meno. 59 V roku
1516 viedol tri roky trvajúcu výpravu Cristóvão Jacques (asi 1480 – 1530), účastník
Coelhovej druhej plavby. Pri Brazílskych brehoch bojoval proti pirátom, robil podrobné
prieskumy a nakoniec tiež doviezol vzácne drevo.60 Nevieme však presne, kam až
Coelho a Jacques zašli. Prinajmenšom druhý menovaný sa mohol dostať ďaleko na juh,
možno až k Patagónskym brehom v španielskej sfére vplyvu.61
Zatiaľ čo Portugalci pokračovali so svojimi plavbami do Indie a začínali skúmať
Brazíliu, Krištof Kolumbus pod španielskou vlajkou podnikol medzi rokmi 1493 a 1504
ďalšie tri výpravy na Antilské ostrovy a do Karibského mora.62 Po ňom sa do
španielskych dŕžav na západe vypravili ďalší námorní kapitáni a dobyvatelia, prvým bol
ANDĚL, ref. 1, s. 239.
HRBEK, ref. 35, s. 52; KLÍMA, ref. 3, s. 64; HOLEČEK, ref. 5, s. 50 – 52.
58
HRBEK, ref. 35, s. 103; KLÍMA, ref. 3, s. 64; HOLEČEK, ref. 5, s. 48.
59
HOLEČEK, ref. 5, s. 53.
60
Tamže s. 55.
61
GUILLEMARD, ref. 14, s. 10, 82, 92.
62
STUCKE, Walter. Columbus, Christopher, 1451 – 1506 ce. In: The Sea in World History: Exploration,
Travel, and Trade. vol. 1 [ebook] Stephen K. Stein (editor). Santa Barbara: ABC-CLIO, 2017. ISBN 9781-4408-3550-6, s. 431 – 432.
56
57

21

Alonso de Ojeda (asi 1466 – 1515). Po výprave s Kolumbom sa od roku 1499
niekoľkokrát samostatne plavil do Západnej Indie ako Španieli volali novoobjavené
končiny v domnienke, že sa nachádzajú v Ázii. Na svojich cestách sa ako prvý dostal na
juhoamerickú pevninu, zakladal kolónie a objavil veľkú časť pobrežia vrátane dnešných
štátov Venezuela a Kolumbia.63 Tiež v roku 1499 sa plavil ďalší bývalý Kolumbov
spoločník, Vicente Yáñez Pinzón (asi 1462 – 1524). Bol prvým Španielom, ktorý sa
preplavil cez rovník a vystúpil na pevninu neďaleko mysu s. Augustína (6° j. z. š.) na
území dnešnej Brazílie tri mesiace pred Cabralom.64 Rodrigo de Bastiadis (1460 –
1526) v roku 1500 skúmal pobrežné oblasti dnešných štátov Kolumbia a Panama
a vyvrátil existenciu očakávaného prielivu na západ, keďže stále bola cieľom Španielov
India.65
Medzičasom v bola v Seville v roku 1503 založená inštitúcia Casa de
Contratación, zastrešujúca španielske kolónie, obchod a komunikáciu s nimi. Na jej
čele stál kráľom menovaný hlavný navigátor. Okrem iných kompetencií dohliadala na
tvorbu a distribúciu presných máp,66 prípravu kartografov, kozmografov, navigátorov
a ďalších profesionálov, potrebných pre námorné spojenie s kolóniami. Navyše tu bola
tvorená mapa známa ako Padrón Real, aktualizovaná vzorová hlavná mapa, obsahujúca
najnovšie poznatky.67
V roku 1508 bol skúsený Vicente Yáñez Pinzón spolu s Juanom Díazom de
Solís (asi 1470 – 1516) vyslaný hľadať prieliv na ďalej západ. Zmapovali veľkú časť
západného pobrežia Karibského mora.68 V roku 1513 Vasco Núñez de Balboa (1475 –
1519), účastník Bastiadisovej výpravy, na základe informácií od domorodcov, prešiel
panamským pralesom zo severu – pobrežia Karibského mora – na juh, kde ako prvý
Európan videl oceán na západ od Americkej pevniny, ktorý pomenoval El Mar del Sur
(Južné more, alebo More juhu).69 Juan de Solís sa z pozície hlavného navigátora Casa
de Contratación vydal v roku 1515 hľadať prieliv do Južného mora. V roku 1516 sa
HRBEK, ref. 35, s. 122; HOLEČEK, ref. 5, s. 75 – 77.
HOLEČEK, ref. 5, s. 79.
65
Tamže s. 77.
66
SANDMAN, Alison. Spanish Nautical Cartography in the Renaissance. In: The History of
Cartography. vol.3, (part 1: Cartography in the european renaissance), [ebook] edited by David
Woodward (editor). Chicago: University Of Chicago Press, 2007. ISBN 978-0-226-90732-1, s. 1096.
67
MARTÍNEZ JIMÉNEZ, Enrique, TAPIA FRADE, Alejandro a Francisco MONTES TUBÍO.
Cartography, Geometry, and Communication: How to Narrate the Shape of the World Before and After
the Journey of Magellan and Elcano. In: Revista Latina de Comunicación Social, vol. 74, s. 639;
SANDMAN, ref. 66, s. 1095, 1097.
68
HOLEČEK, ref. 5, s. 82; HRBEK, ref. 35, s. 236.
69
HOLEČEK, ref. 5, s. 77, 83 – 85; HRBEK, ref. 35, s. 24.
63
64

22

dostal do mohutného ústia riek Uruguay a Paraná, dnes známeho ako Río de la Plata
(35° j. z. š.), považovaného za hľadaný prieliv, kde v potýčke s kanibalmi zahynul.70
Ešte neskôr viacero výprav (napríklad: Grijalva – 1518, Pineda – 1519) skončilo
skúmanie pobrežia Strednej Ameriky, kde nenašlo prieliv do Južného mora.71
V tejto dobe už vďaka portugalským poznatkom o Juhovýchodnej Ázii a hlavne
španielskemu poznaniu rozsiahlosti Západnej Indie málokto pochyboval, že Kolumbus
nedoplával do Ázie, ale objavil nový kontinent.72

1.3 Dôsledky

Prvé

portugalské

a španielske

plavby, spomínané

oboplávanie

Afriky,

dosiahnutie Indie a objavenie nového kontinentu, boli iba začiatkom ďalších ciest
a objavov.
Portugalské preniknutie na východ znamenalo narušenie zaužívaných poriadkov.
Došlo ku presmerovaniu hlavných obchodných ciest, čím utrpeli najmä italské Benátky,
na druhej strane získali mestá ako Lisabon, Sevilla a nizozemské Antverpy, ktoré sa
stali centrami obchodu so zámorskými kolóniami.73
Portugalsko malo za cieľ monopol na obchod s korením a iným luxusným
tovarom. Aby ho dosiahlo, kráľ Manuel I. sa rozhodol vytvoriť úrad miestokráľa Indie,
ktorý mal zabezpečiť jednotu správy a velenia Portugalského impéria.74
V Európe vznikla zvláštna situácia, keď bezprecedentné zbohatnutie dvoch
krajín (Portugalsko a Španielsko) zabezpečilo krátku dobu rozkvetu, ale nie
hospodárskeho rozvinutia krajiny.75

70

HRBEK, ref. 35, s. 248.
Tamže s. 50, 111, 212.
72
GUILLEMARD, ref. 14, s. 92.
73
ANDĚL, ref. 1, s. 245 – 246.
74
KLÍMA, ref. 3, s. 65; KLÍMA, Jan. Portugalská Indie. Praha: Libri, 2010. Stručná historie států, sv.č.
71. ISBN 978-80-7277-475-3, s. 19.
75
MOŽEJKO, ref. 13, s. 32.
71

23

Prvé obchodné a koristnícke úspechy štátov Pyrenejského polostrova sa stali
predmetom

závisti.

S oneskorením

na

ne

nadviazali

Anglicko,

Francúzsko

a Nizozemsko.76

76

ANDĚL, ref. 1, s. 245 – 246.

24

2 FERNÃO DE MAGALHÃES

2.1 V portugalských službách

O mladosti Portugalského moreplavca Fernãa de Magalhães nemáme dostatok
informácií. Narodil sa okolo roku 1480, buď v málo významnej vnútrozemskej obci
Sabrosa na severe krajiny,77 alebo priamo vo veľkom prístavnom meste Porto.78 Jeho
rodičia Rui de Magalhães a Alda de Mesquita79 patrili ku portugalskej šľachte.80 Po
smrti rodičov vo veku asi 10 rokov81 nastupuje na kráľovský dvor, kde mal podľa
vtedajšej obyčaje študovať, pričom sa pravdepodobne stretol aj s kartografom Martinom
Behaimom.82 Nejakú dobu patril medzi pážatá kráľovnej Eleanor z Viseu 83 a v roku
1495 prešiel priamo do služby kráľa Manuela I. Bezpochyby bol očitým svedkom
mnohých slávnych expedícií veľkých moreplavcov ako Krištof Kolumbus, Bartolomeo
Dias, Vasco da Gama.84
V roku 1505 kráľ Manuel I. vyslal výpravu s prvým miestokráľom Indie,
Franciscom de Almeida.85 Magalhães požiadal o uvoľnenie a po prvý krát sa stal
účastníkom veľkej plavby.86 Vo vodách Indického oceánu sa práve v dobe
Magalhãesovej prítomnosti upevňovalo postavenie Portugalska a formovala sa
Portugalská ríša. V roku 1508 prebehol námorný stret medzi Benátkami podporovaným
Egyptom, lokálnym indickým vládcom Zamorínom z Kalikatu a ich spojencami
a eskadrou Lourença de Almeidu, miestokráľovho syna, pri meste Chaul na

77

GUILLEMARD, ref. 14, s. 18.
Magellan, Ferdinand (1480-1521). [online] Encyclopedia of World Biography, Gale, 1998. dostupné
na: link.gale.com/apps/doc/A148477970/AONE?u=artsk11&sid=bookmark-AONE&xid=f11e7de5. [cit.
16. augusta 2021]. s. 1.
79
BASISTA, Jakub. Magelan, Ferdinand, 1480 – 1521 ce. In: The Sea in World History: Exploration,
Travel, and Trade. [ebook] vol. 1 Stephen K. Stein (editor). Santa Barbara: ABC-CLIO, 2017. ISBN 9781-4408-3550-6, s. 433.
80
GUILLEMARD, ref. 14, s. 20.
81
BASISTA, ref. 79, s. 433.
82
HOLEČEK, ref. 5, s. 96; GUILLEMARD, ref. 14, s. 73 – 74.
83
GUILLEMARD, ref. 14, s. 25.
84
Tamže, s. 1, 26 – 27.
85
BASISTA, ref. 79, s. 433.
86
GUILLEMARD, ref. 14, s. 28.
78

25

západoindickom pobreží, ktorá skončila porážkou Portugalcov a smrťou veliteľa.87
Nasledujúci rok Francisco de Almeida zhromaždil veľkú flotilu a v rozhodujúcej bitke
pri meste Diu na juhu indického polostrova Kathiawar rozdrvil spojenecké loďstvo, čím
obnovil Portugalskú nadvládu v Arabskom mori. Tejto druhej námornej bitky sa
zúčastnil aj Fernão de Magalhães88 a utrpel menšie zranenie.89
V roku 1509 tiež prebehla výmena na poste miestokráľa, de Almeidovo miesto
zaujal Affonso d’Albuquerque. Ten v roku 1510 dobyl kľúčové postavenia: Hormuz,
ostrov Sokotra a mesto Goa,90 čím si podmanil západné pobrežie polostrova Predná
India.91 Magalhães bol členom d’Albuquerqueho ťažení, stal sa kapitánom, no nedostal
sa medzi najvýznamnejších.92
Medzičasom sa konali dve výpravy, usilujúce o zisk vplyvu v kľúčovej
križovatke obchodu s korením, Malajskom meste Melaka, ležiacom v dodnes dôležitej
Melckej úžine. Fernão de Magalhães sa zúčastnil oboch. Prvú v roku 1509 viedol Diogo
Lopes de Sequeira a skončila neúspechom.93 Magalhães sa však vyznamenal pri ústupe,
kde zachránil život aj istému Franciscovi Serrãovi.94 Ťaženie v roku 1511 vedené
priamo miestokráľom d’Albuquerquem mesto po ťažkých bojoch dobylo.95 Tým
Portugalsko úspešne uzavrelo reťaz oporných bodov, budovaných už de Almeidom
a výrazne sa priblížilo k Ostrovom korenia.96
V roku 1511 Magalhães získal v Malajzii otroka, pokrsteného ako Enrique, ktorý
ho sprevádzal až do jeho smrti. Neskôr pri návrate do Juhovýchodnej Ázie bol preňho
dôležitým tlmočníkom pri komunikácii s domorodými náčelníkmi.97
Svoju statočnosť Fernão de Magalhães dokázal aj počas stroskotania lode pri
Africkom pobreží.98

DIFFIE, Bailey W. a George D. WINIUS. Foundations of the Portuguese empire, 1415 – 1580.
Minneapolis: University of Minnesota Press, 1977. ISBN 0-8166-0782-6, s. 237; GUILLEMARD, ref.
14, s. 48.
88
BASISTA, ref. 79, s. 433.
89
GUILLEMARD, ref. 14, s. 52.
90
Tamže, s. 53, 63; MOŽEJKO, ref. 13, s. 31.
91
HOLEČEK, ref. 5, s. 56.
92
GUILLEMARD, ref. 14, s. 65.
93
WILKINSON, Richard James. The Capture of Malacca, A.D. 1511. In: Journal of the Straits Branch of
the Royal Asiatic Society (Malaysian Branch of the Royal Asiatic Society), no. 61(June, 1912), s. 72.
94
GUILLEMARD, ref. 14, s. 55 – 57.
95
WILKINSON, ref. 93, s. 75 – 76.
96
GUILLEMARD, ref. 14, s. 66 – 67.
97
BASISTA, ref. 79, s. 433.
87

26

Po získaní Melaky miestokráľ vyslal v roku 1513 pod vedením Antonia d’Abreu
prvú výpravu na Ostrovy korenia. Magalhães bol v tej dobe už naspäť v Európe.99
Výpravy sa však zúčastnil jeho priateľ Francisco Serrão, ktorý v oblasti dnešnej
Indonézie podnikol niekoľko objavných plavieb a nakoniec sa usadil na moluckom
ostrove Ternate, odkiaľ písal Magalhãesovi o tamojšom bohatstve.100
Magalhãesova služba v Indii trvala sedem rokov, už v roku 1512 sa vrátil na
kráľovskom dvor a bol povýšený do hodnosti „fidalgo escudeiro“, čo súviselo so
zvýšením kráľovskej mzdy a tým aj s postavením na Lisabonskom dvore.101 Nevieme,
čo Magalhães robil a čo plánoval, ale keď sa v roku 1513 portugalskému kráľovi
sprotivil Mulay Zayam, vládca Azamúru na Marockom pobreží, zúčastnil sa mohutnej
výpravy s niekoľkými stovkami lodí, ktorá bola vyslaná z Lisabonu. Mesto bolo
obsadené bez boja, no João de Meneses, veliteľ vojenskej posádky, podnikal trestné
výpravy proti Maurom. Zdá sa, že pri jednej takej výprave bol Magalhães zranený a do
konca života kríval na jednu nohu, čo zdôrazňujú všetci jeho životopisci.102
Keď sa Portugalci na jar roku 1514 zmocnili veľkej koristi, Magalhães bol
jedným zo zodpovedných, ale bol obvinený, že nejakú časť z nej predal Maurom a sám
na tom zbohatol. Po obvinení svojvoľne odišiel z Maroka ku kráľovi, aby očistil svoje
meno, no ten sa o neho nezaujímal a keď dostal od Magalhãesovo nového veliteľa Pedra
de Sousu správu, že Magalhães bez povolenia opustil Afriku, poslal ho naspäť. Tam
odsúdený nebol, vrátil sa do Lisabonu a žiadal o zvýšenie platu, no bol odmietnutý,
údajne až ponížený.103
Po definitívnom návrate z Afriky pravdepodobne pracoval na pláne vlastnej
námornej výpravy. V Lisabone na vlastnú päsť zhromažďoval informácie.104 Podnietený
listami od Serrãa105 uvažoval nad západnou cestou k Molukám, ktorú považoval za
výhodnejšiu. Pravdepodobne opretý o existujúce kartografické diela tvrdil, že v Južnej

98

GUILLEMARD, ref. 14, s. 60.
Tamže, s. 72.
100
Tamže, s. 68 – 71; HOLEČEK, ref. 5, s. 57.
101
GUILLEMARD, ref. 14, s. 72 – 73.
102
Tamže, s. 74 – 75; BASISTA, ref. 79, s. 433.
103
GUILLEMARD, ref. 14, s. 76 – 77.
104
LOUREIRO, Rui Manuel. Magellan’s map. In: Diadorim, vol. 23, no. 2 (2021), s. 29.
105
FITZPATRICK, Scott M. a Richard CALLAGHAN. Magellan's Crossing of the Pacific: Using
Computer Simulations to Examine Oceanographic Effects on One of the World's Greatest Voyages. In:
The Journal of Pacific History, vol. 43, no. 2 (Sep., 2008), s. 146.
99

27

Amerike existuje prieliv.106 Spolupracoval s Rui Faleirom, významným Portugalským
kozmografom.107 V tej dobe asi trikrát žiadal Portugalského kráľa Manuela I. o podporu
pre svoje plány, ale neuspel. Nakoniec požiadal o povolenie ponúknuť svoje služby
v zahraničí a to mu bolo dovolené.108

2.2 V španielskych službách

Tak, ako pred ním Krištof Kolumbus, s myšlienkou západnej plavby do
Juhovýchodnej Ázie odmietnutý v Portugalsku, obrátil sa Magalhães na jeseň roku 1517
do Španielska. Aby mohol plánovanú cestu zrealizovať, potreboval: 1. dostať sa pred
kráľa, 2. získať jeho podporu, 3. samotnú výpravu pripraviť.
Najprv si zabezpečil spojenectvo s Diogom Barbosom, tiež portugalským
rodákom, vo významnom postavení v Seville.109 Vďaka kontaktu s ním bol Fernão
vypočutý v Casa de Contratación.110 Tam jeho plán odmietli, no jeden z faktorov, Juan
de Aranda, si ho ešte raz vypočul, informoval sa o kapitánovi v Lisabone a potom ho
odporučil kráľovskej rade.111 Nakoniec prebehla audiencia u mladého kráľa Karola I.112
vo Valladolide, kde Fernão de Magalhães úspešne predostrel svoj plán.113
Základom bola jednoduchá myšlienka – plavba na ostrovy korenia západným
smerom,114 o ktorej portugalský kapitán tvrdil, že je výhodnejšia, ako zaužívaná trasa
pozdĺž Afriky.115 Zároveň, preberajúc výpočty Rui Faleira uisťoval, že by tým dokázal
španielske právo na Ostrovy korenia, v prípade predĺženia Tordesillaskej línie na druhej
strane zemegule.116 Magalhães Karolovi predložil mapy, otroka z Malajzie a otrokyňu

106

GUILLEMARD, ref. 14, s. 197.
Tamže, s. 80, SÁNCHEZ IMIZCOZ, ref. 2, s. 6.
108
SÁNCHEZ IMIZCOZ, ref. 2, s. 4.
109
GUILLEMARD, ref. 14, s. 87 – 88.
110
Tamže, s. 93.
111
Tamže, s. 98 – 99, 103
112
Cisár Ríše Rímskej národa Nemeckého ako Karol V.
113
GUILLEMARD, ref. 14, s. 94 – 96.
114
O guľatosti Zeme v tej dobe pochybovalo už len málo námorníkov, chýbal však dôkaz.
115
CRAIG, Simon. The ship that shrank the world. In: Geographical, vol. 69, no. 9 (Sept., 1997), s. 1.
116
GUILLEMARD, ref. 14, s. 80; SÁNCHEZ IMIZCOZ, ref. 2, s. 5.
107

28

zo Sumatry, listy od Serrãa o bohatosti Molúk a iné, čo ho malo presvedčiť o správnosti
cesty.117 Pravdepodobne tiež tvrdil, že pozná úžinu.118
Dňa 22. marca 1518 kráľ Karol I. podpísal Capitulación s konečnými podmienkami pre
Fernãa de Magalhãesa a Rui Faleira.119 Faleiro bol neskôr odstavený, pravdepodobne
pre šialenstvo.120
Fernão de Magalhães potreboval ešte nachystať výpravu, čo mu trvalo približne
rok a pol. Z troch štvrtín ju financoval kráľ, jednou štvrtinou sa podieľal Christopher de
Haro, bohatý antverpský obchodník prichádzajúci z Lisabonu.121 Portugalská strana
kráľa Manuela I. sa usilovala Magalhãesa odradiť alebo zastrašiť prostredníctvom
svojho agenta Alvara da Costu,122 neskôr sa pokúsil prípravy sabotovať Sebastião
Álvares.123
Mužov, ktorí začali plavbu bolo skoro 250.124 Okrem najpočetnejších Španielov
sa plavili Portugalci a množstvo rôznych obyvateľov Stredomoria a tiež Malajec
Enrique.125 Súčasťou výpravy bol aj Benátčan Antonio Pigafetta, ktorý spísal
najuznávanejšiu správu o ceste.126 Pre plavbu bolo v Cádize kúpených päť starších lodí
typu karaka (nao), ktoré prešli kompletnou opravou. Podľa veľkosti to boli: San
Antonio, s kapitánom Juanom de Cartagena; vlajková loď Trinidad, so samotným
Magalhãesom; Concepción, s Gasparom de Quesada; Victoria, s Luisom Mendoza; a
Santiago, s veľmi skúseným portugalským kapitánom Joãom Serrãom, Magalhãesovým
príbuzným.127 Pre nás je asi najzaujímavejšia druhá najmenšia, Victoria. Jej repliku
postavil Ignacio Fernandez Vial v rokoch 1991 – 1992. Išlo o mohutnú loď s nosnosťou

GUILLEMARD, ref. 14, s. 102; SÁNCHEZ IMIZCOZ, ref. 2, s. 5.
GUILLEMARD, ref. 14, s. 103.
119
Tamže, s. 106.
120
Tamže, s. 134.
121
JOYNER, Tim. Magellan. Camden, Maine: International Marine, 1992. ISBN 0-87742-263-X. s. 82.
122
GUILLEMARD, ref. 14, s. 111.
123
Tamže, s. 120.
124
SÁNCHEZ IMIZCOZ, ref. 2, s. 3; MARTÍNEZ JIMÉNEZ, TAPIA FRADE a MONTES TUBÍO, ref.
67, s. 638.
125
GUILLEMARD, ref. 14, s. 137.
126
Antonio Pigafetta svoj záznam cesty venoval niektorým významným osobnostiam Európy tej doby,
najmä však kráľovi Karolovi I. Dielo napísané v roku 1524 v taliančine nesie meno Relazione del primo
viaggio intorno al mondo (Správa o prvej ceste okolo sveta). Nezachoval sa originál, no vďaka exempláru
v Ambroziánskej knižnici v Miláne existujú štyri prepisy, z toho dva vo francúzštine. Samotná správa je
pútavým rozprávaním o tom, čo námorníci na ceste zažili. Jedným z účelov napísania bolo očistiť meno
Fernãa de Magalhãesa. TORODASH, Martin. Magellan Historiography. In: The Hispanic American
Historical Review (Duke University Press), vol. 51, no. 2 (May, 1971), s. 323 – 324; PIGAFETTA,
Antonio. Zpráva o první cestě kolem světa. Praha: Mladá fronta, 1975. s. 121
127
Pigafetta, ref. 126, s. 119, 126.
117
118

29

85 ton a rozmermi asi 27 x 3,5 metra. Jej nevýhodou bola veľmi obmedzená plavba
v prípade, že vietor nevial zo správnej strany.128
Po dokončení príprav a poslednej omši flotila 20. 9. 1519 opustila prístav
Sanlúcar de Barrameda na pobreží Atlantického oceána.129 Dňa 26. 9. flotila zakotvila
na Kanárskych ostrovoch, kde Magalhães od Dioga Barbosu obdržal správu
o chystanom sprisahaní španielskych kapitánov.130 Následne sa plavili cez zónu
rovníkových tíšin a neskôr sa trápili v priestore silného protivetra a búrok pri africkom
pobreží.131 Za tieto nepríjemnosti mohla ešte slabá znalosť fyzickogeografických
podmienok.132 Cestou hlavný kapitán strpel niekoľko urážok od Juana de Cartagenu,
ktorého zosadil, no inak nepotrestal.133 Pigafetta vo svojej správe vysvetľuje
nepriateľstvo medzi kapitánmi ako národnostné portugalsko-španielske.134
Dňa 13. 12. flotila oboplávala mys Cabo Frio na východnom pobreží Južnej
Amerika a zakotvila v prístave nazvanom Santa Lucía, v oblasti dnešného mesta Rio de
Janeiro v blízkosti Obratníka Kozorožca. Keďže Portugalci tu ešte nemali svoju
základňu, Magalhãesovi námorníci mohli slobodne doplniť zásoby pred cestou ďalej na
juh.135 Následne sa výprava dostala do obrovského ústia Río de la Plata (34° j. z. š.),
v zemepisnej šírke juhu afrického kontinentu. Tu zomrel Juan Díaz de Solís a tu hľadali
morský priechod na západ, o ktorom sa verilo, že existuje, no nemohli ho nájsť, lebo
Rio de la Plata je iba spoločným ústím veľkých riek Paraná a Uruguay.136 Neskôr na
začiatku roku 1520 Magalhães hľadal morský priechod aj v zálive s. Matúša (41° j. z.
š.), teda približne v zemepisnej šírke ostrova Tasmánia a Cookovho prielivu medzi
Severným a Južným ostrovom Nového Zélandu.137 Tu prvýkrát pocítili chlad a búrky
blížiacej sa zimy.138

128

FITZPATRICK a CALLAGHAN, ref. 105, s. 148.
PIGAFETTA, ref. 126, s. 8.
130
GUILLEMARD, ref. 14, s. 149.
131
PIGAFETTA, ref. 126, s. 9.
132
GUILLEMARD, ref. 14, s. 150 – 151.
133
Tamže, s. 153.
134
PIGAFETTA, ref. 126, s. 6.
135
Tamže, s. 10 – 12.
136
Tamže, s. 14.
137
GUILLEMARD, ref. 14, s. 159.
138
PIGAFETTA, ref. 126, s. 14 – 15.
129

30

Dňa 31. 3. 1520 flotila dorazila do zálivu s. Juliána, kde mala stráviť zimu.139
Magalhães tu rozdelil prácu a zmenšil prídely, čo sa mohlo, aj v súvislosti s nenájdením
prielivu, podpísať na nálade mužstva, ktoré opakovane reptalo.140 Španielski kapitáni na
začiatku apríla ľahko vyvolali vzburu.141 Aj keď spočiatku mali vzbúrenci prevahu,
Magalhães rázne zakročil a námorným manévrom získal späť stratené lode, pričom
nedošlo k priamemu boju. Štyridsať námorníkov bolo odsúdených a omilostených kvôli
množstvu práce, no kapitáni Quesada a Caragena a kňaz Pedro Sánchez de Reina, boli
potrestaní (poprava, respektíve vysadenie na brehu). Tvrdé potlačenie vzbury
znamenalo koniec akýmkoľvek nepokojom až do konca cesty.142 Na konci apríla
Magalhães poslal najmenšiu loď, Santiago pod velením Joãa Serrãa na prieskumnú
plavbu na juh, no loď stroskotala a posádka bola zachránená iba po strastiplnej ceste
nehostinným vnútrozemím.143
Od 24. augusta sa flotila, už iba štvorčlenná, opäť plavila na juh, až konečne 21.
10. 1520 objavila vstup do morského priechodu medzi Južnou Amerikou a Ohňovou
zemou, neskôr pomenovaného Magalhãesov prieliv. Tu sa lode rozdelili, aby pátrali po
východe z bludiska ostrovčekov a zálivov, čo využila posádka lode San Antonio
k zosadeniu kapitána Álvara de Mezquitu, dezercii a návratu do Sevilly pod vedením
Estevão Gomesa. Zmiznutie najväčšej lode so zásobami bolo pre Magalhãesa citeľnou
stratou.144
Dňa 28. 11. 1520 zvyšné tri lode prešli popri myse Deseado (Vytúžený) na konci
prielivu a vyplávali do otvoreného oceána.145 Tento prieliv je ešte aj dnes veľmi
náročný na plavbu.146 Na rozdiel od predchádzajúcich mesiacov, počas plavby oceánom
sa výprava nedostala do žiadnej búrky, čo Magalhãesa viedlo k tomu, aby ho
pomenoval Pokojné/Tiché more, z čoho pochádza dnešný – nepresný – názov Tichý
oceán.147 Aj napriek tomu však cesta týmto priestorom nebola bezproblémová, najmä

Zátoka s. Juliána leží v rovnakej zemepisnej šírke Slovenská Žilina, ibaže na opačnej pologuli. Vďaka
kontaktu Patagónskej pevniny s Atlantickým oceánom je však podnebie neporovnateľné.
140
GUILLEMARD, ref. 14, s. 162 – 164.
141
PIGAFETTA, ref. 126, s. 19.
142
GUILLEMARD, ref. 14, s. 165 – 173.
143
PIGAFETTA, ref. 126, s. 19 – 20; GUILLEMARD, ref. 14, s. 175 – 179.
144
PIGAFETTA, ref. 126, s. 23 – 26; GUILLEMARD, ref. 14, s. 208.
145
GUILLEMARD, ref. 14, s. 218.
146
HOLEČEK, ref. 5, s. 97.
147
FITZPATRICK a CALLAGHAN, ref. 105, s. 145.
139

31

kvôli svojej dĺžke. Počas 98 dní námorníci nesmierne trpeli pre nedostatok kvalitnej
potravy a vody a zomierali na skorbut a iné choroby.148
Je prekvapujúce, že flotila plaviaca sa Tichým oceánom s množstvom súostroví
zahliadla iba dva ostrovy, pri ktorých nemohla, alebo nechcela pristáť, čo len predĺžilo
jej trápenie.149 Až 6. marca 1521 výprava zakotvila pri niektorom ostrove
v Mariánskom súostroví, pravdepodobne išlo o Guam.150 Magalhãesova výrazne
severná trasa nezvyčajne pokojným Pacifikom bola do veľkej miery jeho vlastným
rozhodnutím,151

vedci

však

zistili

pravdepodobnú

súvislosť

s El

Niño-m,

v niekoľkoročných cykloch sa opakujúcim klimatickým modelom, spôsobujúcim zmeny
teplôt a vlhkosti na západnom aj východnom pobreží Tichého oceánu.152
Dňa 18. 3. dorazili na Filipíny, kde si posádka konečne odpočinula, hlavný
kapitán zároveň podnikal diplomatické stretnutia s domorodými náčelníkmi.153
V záujme zaviazať si lokálneho vládcu, rovnako ako demonštrovať moc Španielskeho
kráľa, sa Magalhães veľmi nemúdro zaplietol do lokálnej vojny, v ktorej navyše
podcenil sily nepriateľa a zomrel obkľúčený domorodcami na Filipínskom ostrove
Mactan 27. apríla 1521.154
Po Smrti Fernãa de Magalhães sa muži vo velení rýchlo striedali, najprv sa do
čela výpravy dostali Duarte Barbosa a João Serrao, onedlho boli zabití domorodcami na
ostrove Cebu a nahradil ich João Carvalho a Gonzalo Gómez de Espinosa. Loď
Concepción už bola iba veľmi ťažko schopná plavby, preto ju nechali spáliť
a pokračovali na dvoch posledných.155 Po niekoľkomesačnom blúdení, keď bol
Carvalho zbavený velenia a nahradený španielskym navigátorom Juanom Sebastianom
del Canom, sa lode Trinidad a Victoria dostali sa až do cieľa cesty, na Moluky, kde 8.
11. 1521 zakotvili pri ostrove Tidore.156 Francisca Serrãa na Ostrovoch korenia
nezastihli, bol otrávený asi osem mesiacov pred príchodom Španielov.157 Na Molukách
aj s pomocou Portugalca Lorosu nakúpili získali potrebné korenie. Trinidad však bolo

148

GUILLEMARD, ref. 14, s. 223; FITZPATRICK a CALLAGHAN, ref. 105, s. 150.
FITZPATRICK a CALLAGHAN, ref. 105, s. 146.
150
Tamže, s. 154.
151
Tamže, s. 160.
152
Tamže, s. 164.
153
GUILLEMARD, ref. 14, s. 226 – 228.
154
Tamže, s. 246 – 254.
155
Tamže, s. 263 – 267.
156
Tamže, s. 275 – 277.
157
Tamže, s. 281.
149

32

potrebné opraviť a tak sa kapitáni dohodli na konečnom rozdelení. Gonzalo Gomez de
Espinosa a 53 mužov zostalo opravovať loď, zatiaľ čo Juan Sebastian del Cano a 60
mužov na Victorii 21.12. vyrazili západným smerom späť do Európy.158
Victoria po niekoľkých malých zastávkach a úmyselnej okľuke, zo strachu pred
Portugalcami, preplávala Indický oceán, oboplávala juh Afriky a s vypätím všetkých síl
sa plavila Atlantikom. Posádka opäť živorila, a preto bolo rozhodnuté zastaviť sa na
portugalských Kapverdách. Tam niekoľko mužov Portugalci zadržali a do Sanlúcaru
a o dva dni do Sevilly prišlo po takmer trojročnej ceste iba 18 vyslabnutých mužov 8.
septembra 1522, teda pred 500 rokmi. Tak sa skončila prvá plavba okolo sveta.159
Treba ešte dodať, že Espinosa nezvolil západnú cestu ako del Cano, ale po
oprave Trinidadu sa plavil na východ, pričom chcel prísť do Španielskeho Mexika.
Musel sa však vrátiť, zadržali ho Portugalci a iba niektorí námorníci sa až po troch
ďalších rokoch dostali do Španielska.160

2.3 Osobnosť a prínos

Na základe spomenutých udalostí dokážeme s istou presnosťou hodnotiť
osobnosť a charakterové črty Fernãa de Magalhães, strojcu prvej plavby okolo sveta.
Fernão de Magalhães bol počas svojej mladosti svedkom skvelých plavieb
a prísunu veľkého bohatstva. Tak, ako predtým časy reconquisty, táto doba formovala
vtedajších Portugalcov, pričom ani on nebol výnimkou.161 V Indii, kam išiel
dobrovoľne, mal možnosť bojovať pod de Almeidom a d’Albuquerquem, dvomi
najúspešnejšími portugalskými miestokráľmi, veľkými budovateľmi Portugalského
impéria.162 Vďaka rozhodnosti a dobrému čítaniu bojovej mely zachránil život
Serrãovi163 a tiež potlačil vzburu v S. Juliáne. V Indii a potom v Maroku sa osvedčil ako

158
159

GUILLEMARD, ref. 14, s. 286 – 289.
PIGAFETTA, ref. 126, s. 110 – 111; GUILLEMARD, ref. 14, s. 294; SÁNCHEZ IMIZCOZ, ref. 2, s.

7.
HOLEČEK, ref. 5, s. 103.
GUILLEMARD, ref. 14, s. 26 – 28.
162
Tamže, s. 8 – 9, 29; WILKINSON, ref. 93, s. 71.
163
GUILLEMARD, ref. 14, s. 57.
160
161

33

pešiak, aj ako námorník, stal sa kapitánom a nabral množstvo skúseností. Aj keď
Portugalsko malo technologickú prevahu, v daných krajinách bolo početne prevýšené
domácimi bojovníkmi a muselo fungovať ako dobre organizovaný celok. Je ľahké
pozorovať Magalhãesovu schopnosť prísneho organizovania, najmä v protiklade ku
niektorým kapitánom, ktorí velili výprave po jeho smrti.
Stefan Zweig, poplatný mysleniu svojej doby164 o Magalhãesovi na základe
zmeny národnosti hovorí ako o veľkom hrdinovi, ktorý považoval myšlienku za
hodnotnejšiu, ako národnosť...165 To je podľa mňa prehnané. Aj keď asi nebolo úplne
ľahké odísť do krajiny úhlavného nepriateľa s myšlienkou, ktorá má rodnú zem
poškodiť, takéto prechody sa diali pomerne bežne, príkladom môžu byť Cabotovci,
Kolumbovci, Amerigo Vespucci a ďalší.166
Tvrdohlavosť a cieľavedomosť mu asi nechýbali, bez nich by sa ťažko dostal
pred kráľa a nebola by mu zverená flotila s náročným poslaním.167 Bol tiež dostatočne
presvedčivý, aby pre svoj projekt naklonil dôležitých ľudí a nakoniec kráľa. Dokázal
umne využívať ľudí a informácie vo svoj prospech, príkladom sú Rui Faleiro a ďalší
odborníci, s ktorými sa mohol stretnúť168 a Serrãove listy.
Mnohými životopiscami je nám predstavovaný ako introvert, čo do istej miery
potvrdzuje aj Pigafetta.169 Svoje záležitosti riešil sám a málokomu sa zdôveroval.
Možno odstup, ako aj akási úsečnosť v komunikácii170 prispeli ku nie dobrým vzťahom
so španielskymi kapitánmi. Magalhães bol obviňovaný z neprimeranej krutosti, keď
nechal popraviť jedného z vodcov vzbury. To je scestné, lebo v jeho dobe život nemal
takú váhu, ako v našej.171 Zároveň to však dopĺňa obraz rozhodnosti. Pravdepodobne
bol ctižiadostivý, ako ostatne takmer všetci šľachtici jeho doby. Možno ctižiadosť
spôsobila, že prešiel do španielskych služieb keď bol v Portugalsku odmietnutý, možno
ctižiadosť zavinila jeho vlastnú smrť na Filipínach. Zdá sa, že bol nábožný, ako v jeho

164

TORODASH, ref. 126, s. 329.
ZWEIG, ref. 4, s 45.
166
CRAIG, ref. 115, s. 1.
167
GUILLEMARD, ref. 14, s. 19.
168
LOUREIRO, ref. 104, s. 22.
169
PIGAFETTA, ref. 126, s. 6.
170
GUILLEMARD, ref. 14, s. 150.
171
Tamže, s. 172.
165

34

dobe bolo zvykom. V zmysle doby, ktorá výpravy mimo Európy vnímala často ako
križiacke, sa usiloval svoje náboženstvo vtlačiť domorodcom na Filipínach.172
O Magalhãesových schopnostiach môže svedčiť aj skutočnosť, že jeho cestu sa
nepodarilo okamžite zopakovať173 až neskôr to jednou plavbou dokázal Angličan
Francis Drake.
Fernão de Magalhães bol teda schopný a skúsený námorník a bojovník, dobrý
veliteľ, rozhodný a cieľavedomý človek, nechýbala mu statočnosť. Medzi jeho chyby
asi patrilo to, že bol slabší vodca a akýsi nevľúdny samotár.
Jeho prínos je však nespochybniteľný. Aj keď neoboplával zemeguľu, dokonca sa ani
nedostal na Moluky, cieľ svojej plavby, právom požíva prvoradú slávu za objavnú cestu
po ňom pomenovanú. To on dokázal výpravu presadiť, zorganizovať a doviesť takmer
na miesto určenia, čo nie je malý počin. Zvyšok bol už do istej miery súborom
logických rozhodnutí.
Na druhej strane tu je Juan Sebastian del Cano, ktorý cestu zavŕšil a vo svojej
dobe získal slávu a kráľovské pocty. Nepochybne to bol skúsený námorník a lodivod,
lebo dokázal svoju loď previesť z Molúk až do Španielska, i keď je trošku prekvapivé,
že druhý krát nenašiel hneď vstup do Magalhãesovej úžiny. Keď sa konala druhá
výprava, nebol poverený jej vedením, plnil funkciu lodivoda na vlajkovej lodi. Spolu
s hlavným kapitánom zahynul v Pacifiku. Pigafetta sa o ňom veľmi nezmieňuje,
pravdepodobne z dôvodu osobnej animozity pre účasť na vzbure. Na prvej ceste okolo
sveta jednoznačne nesie významný podiel.
Je nutné poznamenať, že tak Španielsko, ako aj Portugalsko, malo problémy
s prijatím moreplavcov. Magalhães bol Portugalcami zavrhnutý a Španielmi
nedocenený už na začiatku,174 lebo slávu na seba strhol del Cano.175 O očistenie jeho
mena sa pokúšal Pigafetta, čoho výsledkom je známa správa o ceste. Sú historici, ktorí
neuznávajú del Cana, iní ho stavajú na piedestál.176 Výsledkom je, že Fernão de
Magalhães dodnes nie je celkom preskúmanou postavou svetových dejín, hoci sa
zaslúžil o skutočne prelomovú plavbu. Zdá sa však, že o prijatí Portugalcami, aspoň do

172

GUILLEMARD, ref. 14, s. 239.
SÁNCHEZ IMIZCOZ, ref. 2, s. 3; HOLEČEK, ref. 5, s. 100 – 101.
174
TORODASH, ref. 126, s. 313.
175
SÁNCHEZ IMIZCOZ, ref. 2, s. 8.
176
TORODASH, ref. 126, s. 321.
173

35

istej miery, môže svedčiť Magalhãesova prítomnosť na slávnom Padrão dos
Descobrimentos (Pamätník Objaviteľov) v Lisabonskom prístave Belém.
Zdá sa, že prvým človekom, ktorý oboplával zemeguľu, je otrok Enrique, ktorý
na Filipínach opustil výpravu.177 O tom, či sám Magalhães plánoval oboplávanie sveta,
nevieme nič.
Čo týka samotnej výpravy, veľkým prínosom bolo dokázanie „guľatosti“ Zeme
a odhalenie rozsiahlosti Tichého oceána, no jeho skutočná veľkosť bola moreplavcom
a kartografom ešte dlhú dobu skrytá. Privezené korenie bohato nahradilo všetky vstupné
náklady, čo ceste zabezpečilo popularitu už vo svojej dobe.
Plavba okolo sveta tiež naplno odhalila slabiny Tordesillaskej zmluvy. To, že
Moluky nepatrili do španielskej zóny, ako si Faleiro a Magalhães mysleli, nebolo
dokázané ani vyvrátené. Karol I. si výnosné súostrovie stále nárokoval a v roku
1524 musela byť zvolaná Junta v Badajoze a Elvase, v ktorej mali Španielski
a Portugalskí kartografi, kozmografi a iní odborníci určiť, ktorej strane patria Ostrovy
korenia. Z týchto ťahaníc však nevzišlo nič konštruktívne, možno aj preto, že
Portugalsko nechcelo prísť o Brazíliu a zároveň nestratiť Moluky.178 Až v roku 1529 v
Zaragoze bola podpísaná zmluva, ktorá do istej miery ukončila dohady. Karol I. predal
svoje práva na Moluky a Tordesillaská línia bola predĺžená na druhú pologuľu,
definitívne deliac svet na španielsky a portugalský.179

177

TORODASH, ref. 126, s. 322.
GUILLEMARD, ref. 14, s. 13 – 15.
179
CHILDRESS, Diana. Words That Divided the World. In: Calliope (Peterborough), vol. 20, iss. 5,
(Feb., 2010), s. 25; DESTOMBES, Marcel. The Chart of Magellan. In: Imago Mundi, vol. 12 (1955), s.
66.
178

36

3 STARÉ MAPY

3.1 Mapy pred cestou

Okrem renesancie objavov nových zemí a námorných ciest, došlo na rozhraní
stredoveku a novoveku k renesancii geografie a kartografie.180 Významnou osobnosťou
na jej počiatku bol Claudius Ptolemaios, grécky matematik, geograf, kartograf
a astronóm žijúci v Alexandrii ešte v druhom storočí nášho letopočtu. V troch dielach
synteticky zhrnul staroveké poznatky svojich disciplín, z ktorých najvýznamnejším je
Geographike Syntaxis, alebo Geografia. Táto práca obsahuje teoretické základy
kartografie, jeho vlastný súradnicový systém, zoznam miest svojej doby so
zemepisnými súradnicami, komentár k projekciám a atlas.181
Geografia bola na konci staroveku stratená a do Európy sa znova dostala až
v arabskom preklade známom ako Almagest.182 Od konca 13. st. začala byť Geografia
znova vydávaná. Následne sa stala všeobecne uznávaným základom poznania, aj
napriek tomu, že od jej zostavenia uplynulo viac ako 1000 rokov.183 Ptolemaiova
Geografia sa stala nespochybniteľným podkladom pre neskorostredovekú tvorbu máp.
Jej informácie boli najprv preberané nekriticky, od polovice 15. st. s dodatkami
a opravami a až v 16. st. pomaly nastáva jasný odklon od v mnohom prekonaného
gréckeho kartografa.184 To bola doba, v ktorej žil Fernão de Magalhães a v ktorej
vznikali kartografické diela, ku ktorým mal prístup.
Pigafetta tvrdí, že Magalhães našiel úžinu po ňom pomenovanú vďaka mape,
ktorej autorom bol Martin Behaim a ku ktorej mal prístup v archíve Portugalského
kráľa.185 Spomínaný Martin Behaim bol Norimberským obchodníkom, ktorý veľa
cestoval a medzi rokmi 1484 a 1490 a potom od roku 1492 až do svojej smrti v roku
STEVENSON, Edward Luther. Martin Waldseemüller and the Early Lusitano-Germanic Cartography
of the New World. In: Bulletin of the American Geographical Society, vol. 36, No. 4 (1904), s. 195.
181
DRLIČKA, Boris. Nad Ptolemaiovskou mapou strednej Európy. Nitra: Gramond Nitra, 2020. ISBN
978-80-89703-75-3, s. 10.
182
KAROLČÍK a BALÁŽOVIČ, ref. 12, s. 15.
183
DRLIČKA, ref. 181, s. 11.
184
SIEBOLD, Jim. Claudius Ptolemy (#119). [online] dostupné na: http://myoldmaps.com/maps-fromantiquity-6200-bc/116-pomponius/119-ptolemy.pdf. [cit. 21. júna 2022]. s. 22 – 23.
185
PIGAFETTA, ref. 126, s. 20.
180

37

1506/1507 pôsobil v Portugalsku. Počas jeho prvého pobytu ho kráľ João I. ustanovil
členom matematickej rady, podieľajúcej sa na portugalskej moreplavbe. Počas druhej
etapy, ako sme už spomenuli, sa mohol stretnúť s mladým Magalhãesom.186 Behaim je s
kartografiou spojený najmä vďaka glóbusom, ktoré konštruoval, pričom jeho Erdapfel
je najstarším zachovaným glóbusom vôbec.187 Z jeho dvoch dodnes existujúcich
glóbusov poznáme zdroje, z ktorých čerpal. Hlavnou inšpiráciou mu bol Ptolemaios.
Ďalej vo svojich prácach ako prvý použil informácie Marca Pola. Okrem nich sa opieral
o dobových kartografov, napríklad Paola Toscanelliho.188 V neposlednom rade
disponoval primárnymi informáciami zo samotných Portugalských objavov, ktoré sa
diali v jeho blízkosti.189 Čo sa však týka máp, ktoré vytvoril priamo Martin Behaim,
nenašiel som žiadne ďalšie informácie. Možnože si Pigafetta splietol Martina Behaima
s Martinom Waldseemüllerom.190
V roku 1502 bola v Portugalsku vyhotovená mapa sveta (planisféra), nazývaná
Cantino, alebo Cantinova. U anonymného kartografa si ju za 12 zlatých dukátov nechal
zhotoviť Alberto Cantino, vyslanec ferrarského vojvodu Ercole I. d'Este. Mapa mala
pohnutý osud, no dnes sa nachádza v Biblioteca Universitaria Estense v Modene
v Taliansku.191 Cantinova mapa je najstaršou zachovanou mapou sveta z portugalského
zdroja, najmä kvôli vyhláseniu portugalských objavov v roku 1480 za tajné informácie
a zákaz ich šírenia pod trestom smrti,192 ďalej kvôli ničivému lisabonskému
zemetraseniu v roku 1755193 a do istej miery možno kvôli v tej dobe bežnému
úmyselnému likvidovaniu zastaralých máp.194
Táto mapa je na pergamenový podklad ručne nakreslená, dofarbená a pozlátená.
Skladá sa z troch, respektíve zo šiestich častí s celkovými rozmermi približne 110 x 220
cm.195 Z uvedeného vyplýva, že nebola určená na navigáciu, ale skôr ako demonštrácia

GUILLEMARD, ref. 14, s. 73 – 74.
SIEBOLD, Jim. Behaim Globe (#258). [online] dostupné na: http://www.myoldmaps.com/latemedieval-maps-1300/258-martin-behaims-globe/258-behaim.pdf. [cit. 28. mája 2022]. s. 1.
188
Paolo dal Pozzo Toscanelli bol vplyvný florentský matematik, astronóm a kozmograf, ktorého
najznámejším dielom je mapa Atlantického oceána medzi Európou a Áziou. Toto dielo pravdepodobne
položilo základy Kolumbovej cesty a tým (znovu)objavenia Ameriky. SIEBOLD, ref. 187, s. 22.
189
SIEBOLD, ref. 187, s. 7 – 12.
190
LOUREIRO, ref. 104, s. 24.
191
SIEBOLD, Jim. Cantino World Map (#306). [online] dostupné na: http://myoldmaps.com/renaissancemaps-1490-1800/306-cantino-world-map/306-cantino.pdf. [cit. 2. júna 2022]. s. 15 – 16.
192
SÁNCHEZ IMIZCOZ, ref. 2, s. 5.
193
SIEBOLD, ref. 191, s. 1.
194
SANDMAN, ref. 66, s. 1106.
195
SIEBOLD, ref. 191, s. 16.
186
187

38

vtedajšieho poznania.196 Mapa obsahuje loxodrómový systém

používaný na

navigačných mapách s dvomi kruhmi po 16 ružíc a tiež miniatúry flámskeho typu.197 Je
považovaná za základ lusitánsko-germánskej kartografie o ktorej ešte bude reč.198

Obr. 1

Cantinova mapa sveta (1502) 199

Jej podkladom sú pravdepodobne mapy a informácie o najnovších portugalských
objavoch, je možné, že samotné Padrão (obdobne ako španielska mapa Padrón real) –
tajná hlavná mapa zachytávajúca najpodrobnejšie poznatky svojej doby. 200 Na mape sú
zachytené najnovšie informácie z prelomu rokov 1501/1502, ktoré z Nového sveta
priniesli bratia Corte-Realovci a Amerigo Vespucci a zároveň z Afriky a Indie,
zabezpečené Vascom da Gama a Pedrom Álvaresom Cabralom. Prvýkrát nachádzame
Antily (Antilhas) pod svojím menom a Madagaskar.201 Mapa samozrejme nie je
dokonalá, obsahuje rôzne chyby, no ide o modernú mapu, do veľkej miery sa
odchyľujúcu od ptolemaiovskej tradície, zachytávajúcu známe oceány a kontinenty
výnimočne správne, čo znamená, že jej vyhotoveniu predchádzalo množstvo
dôkladných meraní.202 Je však vytvorená dvojakým spôsobom: Afrika, Brazília a India
sú nakreslené pomocou presných zemepisných šírok, zatiaľ čo Európa a zvyšok, teda
pomerne dobre známe oblasti, sú znázornené klasickým, málo inovatívnym typicky

196

SIEBOLD, ref. 191, s. 2.
Tamže, s. 15 – 16.
198
Tamže, s. 6.
199
Obrázok je prevzatý z wikipedie, voľnej encyklopédie. [online] dostupný na:
https://en.wikipedia.org/wiki/Cantino_planisphere#/media/File:Cantino_planisphere_(1502).jpg, [cit. 26.
júna 2022].
200
CORTESÃO, Armando. Note on the Castiglioni Planisphere, In: Imago Mundi, vol. 11 (1954), s. 53.
201
SIEBOLD, ref. 191, s. 4 – 5, 12 – 13.
202
GASPAR, Joaquim Alves. Blunders, Errors and Entanglements: Scrutinizing the Cantino Planisphere
with a Cartometric Eye. In: Imago Mundi, vol. 64, no. 2 (2012), s. 181 – 182.
197

39

portolánovým spôsobom.203 Aj v dosiaľ nepreskúmaných oblastiach sa výrazne opiera
o ptolemaiovské predstavy, napríklad Červené more a Perzský záliv, ktoré boli pre
Európanov neznáme, nesú charakteristické rysy.204 Pozoruhodným zjavom je aj výrazne
zväčšený polostrov Zadná India. Staršie Ptolemaiom inšpirované mapy zobrazovali
Indický oceán uzavretý veľkým oblúkom pevniny, tiahnucim sa z Juhovýchodnej Ázie
až po Juhovýchodnú Afriku. Cesta Bartolomea Diasa okolo Juhu Afriky túto „teóriu“
definitívne vyvrátila a tvorcovia máp, stále pod výrazným Ptolemaiovým vplyvom súš
(iba)

skrátili,

nakoľko

o Juhovýchodnej

Ázii

nemali

spoľahlivé

poznatky.

Najvýznamnejším predstaviteľom zväčšenej Zadnej Indie je mapa Henrica Martella
Germana, vytvorená približne v roku 1490. Jeho polostrov dostal pre svoj tvar
pomenovanie Dračí chvost205 a dokonca na základe podobnosti tvaru vznikli špekulácie,
že ide o Južnú Ameriku, zachytenú na mape ešte pred jej objavením Kolumbom. Tieto
teórie boli vyvrátené.206
Názov oceánu na východ od Ázie – Oceanus Occiderorie(n)talis – naznačuje
presvedčenie Portugalcov, že v rozpore s Kolumbovou predstavou je Nový svet
samostatným kontinentom, vzdialených od ich dŕžav v Indii.207 Na Cantinovej mape je
Tordesillaská línia úmyselne posunutá na západ, aby pre Portugalsko „získala“ Grónsko
a čo najväčší kus nedávno objaveného Newfoundlandu a Brazílie. Je to len špekulácia,
avšak v prípade, že Magalhães a Faleiro pracovali s mapami, ktoré mali rovnako
posunutú hraničnú líniu, ich predpoklad, že Moluky ležia v Španielskej zóne, je ľahšie
pochopiteľný.208 Nakoniec je zaujímavé všimnúť si krátky tvar Južnej Ameriky, ktorá
na mape končí bližšie k rovníku, ako v skutočnosti.
Ku tejto mape pravdepodobne Magalhães nemal prístup, vybral som ju však
preto, lebo najlepšie ilustruje Portugalské poznanie na začiatku 16. st., v dobe, keď nové
poznatky prichádzali do Lisabonu každý rok. Magalhães sa na kráľovskom dvore mohol
stretnúť s podobnou, možno so samotným Padrãom. Mapa bola vyhotovená približne tri
roky pred jeho odchodom do Indie.
203

SIEBOLD, ref. 191, s. 14; GASPAR, ref. 202, s. 182.
GASPAR, ref. 202, s. 184.
205
Alebo tiež „Tigria noha“. RICHARDSON, William Arthur Ridley. South America on Maps before
Columbus? Martellus's 'Dragon's Tail' Peninsula. In: Imago Mundi, vol. 55 (2003), s. 35.
206
RICHARDSON, ref. 205, s. 35.
207
GASPAR, ref. 202, s. 184; HEAWOOD, Edward. The World Map before and after Magellan's
Voyage. In: The Geographical Journal (The Royal Geographical Society), vol. 57, no. 6 (Jun., 1921), s.
437; SIEBOLD, ref. 191, s. 14.
208
HEAWOOD, ref. 207, s. 437.
204

40

V období renesancie existovalo niekoľko významných centier rozvoja
kartografie. Podnetom neboli len plavby do nepoznaných končín, ako v prípade
Pyrenejského polostrova, ale tiež obchod, ktorý formoval najmä oblasť Itálie a Ríše.209
Spomedzi nemeckých kartografov sme už spomenuli Martina Behaima, dotkneme sa
ešte Martina Waldseemüllera a Johanna Schönera.
Martin Waldseemüller (lat. Hylacomylus) bol učenec nemeckého pôvodu, od
roku 1505 profesor na kolégiu v Lotrinskom meste St Dié, spolupracujúci s Mathiasom
Ringmannom, Gualtierom (Walterom) Luddom a ďalšími. Na začiatku 16. st. táto
skupina vydala niekoľko kartografických textov, máp a glóbusov, vrátane prekladu
Ptolemaia.210 Samotný Waldseemüller je známy najmä vďaka svojej mape z roku 1507.
Ňou sa, ako je uvedené v názve,211 odvoláva na tradíciu Klaudia Ptolemaia
v kombinácii s objavmi Ameriga Vespucciho a ďalších moreplavcov.212

Obr. 2

Waldseemüllerova mapa sveta z roku 1507213

Mapa je vytlačená pomocou 12 drevených platní na 12 listoch papiera
s rozmermi 45,5 x 62 cm, celkový obraz má rozmery 128 x 233 cm. Táto práca bola
209

BAGROW, Leo, SKELTON, R. A., ed. History of cartography. Repr. New Brunswick, NJ:
Transaction Publishers, 2010. ISBN 978-1-4128-1154-5, s. 125.
210
BAGROW, ref. 209, s. 125 – 126; VAN DUZER, Chet. Martin Waldseemüller’s ‘Carta marina’ of
1516: Study and Transcription of the Long Legends. Cham: Springer Nature, 2020. ISBN 978-3-03022703-6, s. 2 – 4.
211
„Universalis Cosmographia Secundum Ptholomei Traditionem Et Americi Vespucci Aliorum
Lustrationes.“ VAN DUZER, ref. 210, s. 3; SIEBOLD, Jim. Martin Waldseemüller (#310). [online]
dostupné
na:
http://myoldmaps.com/renaissance-maps-1490-1800/310-martin-waldseemuller/310walds2.pdf. [cit. 14. júna 2022]. s. 1
212
VAN DUZER, ref. 210, s. 3; SIEBOLD, ref. 211, s. 1.
213
Obrázok je prevzatý z wikipedie, voľnej encyklopédie. [online] dostupný na:
https://en.wikipedia.org/wiki/Waldseem%C3%BCller_map#/media/File:Waldseemuller_map_2.jpg, [cit.
26. júna 2022].

41

vyhotovená vo veľkom náklade 1000 kusov, čo predstavuje množstvo neporovnateľné
s kreslenými mapami Waldseemüllerových súčasníkov.214 Originál sa nám nezachoval,
jediný exemplár z dotlače medzi rokmi 1513 – 1516 je uložená v zbierkach Library of
Congress vo Washingtone v USA.215 Samotné mapové pole, bez okrajov a ilustrácií má
charakteristický srdcový tvar, respektíve svet znázorňuje v srdcovej projekcii.216 Podľa
účelu ide o mapu demonštračnú.
Waldseemüllerova mapa z roku 1507 je unikátna v niekoľkých ohľadoch. Mapu
je možné rozdeliť na dve samostatné časti, vypracované na základe odlišných
podkladov. Východná časť, zahrňujúca Európu, Afriku a Áziu, je výrazne poplatná
Ptolemaiovskému pohľadu, zachytenému na Martellovej mape z roku 1490, čo
znamená, že Waldseemüller zahrnul vyššie spomenutý polostrov Dračí chvost. Čo sa
západnej časti týka, je spojením informácií zhromaždených prevažne Portugalcami
a zachytených v mapách de la Cosu (1500), Cantina a Caveriho/Caneira (1506).217
Mnohí – najmä americkí – historici poukazujú na to, že táto mapa, ako vôbec prvá nesie
pomenovanie Amerika,218 týkajúce sa južnej časti svetadielu, ktoré je práve
Waldseemüllerovým dielom. Na toto meno nadviazal v druhej polovici 16. st. Gerardus
Mercator, vďaka ktorému sa stalo všeobecne známym a dodnes používaným
pomenovaním pre celý svetadiel.219 Úžina medzi Severnou a Južnou Amerikou nie je až
tak zvláštna, podobnú medzeru nachádzame na mnohých mapách prvej štvrtiny 16. st.
a pramení z nedostatku informácií. Okrem istého znázornenia kontinentu nemôžeme
zabudnúť na to, že mapa jednoznačne zachytáva Atlantický oceán, hoci ešte
nepomenovaný, zhruba šesť rokov predtým, ako ho Balboa objavil pre Európanov. Jeho
veľkosť však Waldseemüller značne podcenil, dokonca ho znázornil menší, ako
Atlantik.220 A nakoniec zarážajúca skutočnosť, že Južná Amerika nie je ukončená, ale
umelo skrytá niekde v štyridsiatych stupňoch j. z. š., na rozdiel od Afriky, pre ktorú je
v rovnakej zemepisnej šírke mapové pole rozšírené.221

214

SIEBOLD, ref. 211, s. 2.
Tamže, s. 21 – 22.
216
Tamže, s. 2.
217
Tamže, s. 20 – 21; STEVENSON, ref. 180, s. 206.
218
Mapu zvyknú nazývať familiárne „Krstný list Ameriky“.
219
SIEBOLD, ref. 211, s. 3 – 5; MARTÍNEZ JIMÉNEZ, TAPIA FRADE a MONTES TUBÍO, ref. 67, s.
639.
220
SIEBOLD, ref. 211, s. 3 – 5.
221
Tamže, s. 13.
215

42

Ku tejto mape Magalhães pravdepodobne nemal prístup, keďže bola rozšírená
najmä v Ríši, na druhej strane je možné, že ju vlastnil Portugalský kráľ.222 Tak, či onak,
je importom informácii z Pyrenejského polostrova a teda do istej miery môže
vystihovať poznanie a myšlienky svojej doby, prvej dekády 16. st., teda času, ktorý
Magalhães strávil v Lisabone a Indii.
Medzi významnými dielami Martina Waldseemüllera sa vyníma ešte mapa
pomenovaná Carta Marina, zhotovená v roku 1516. Je identicky vytlačená na 12
hárkoch s rozmermi 45,5 x 62 cm, spolu 128 x 233 cm. Nachádza sa v zbierkach
Library of Congress vo Washingtone v USA.223 O 9 rokov mladšie dielo je
pozoruhodné posunom vedomostí, no najmä tým, ako sa Martin Waldseemüller
odklonil od Ptloemaiovsko-vespucciovského vnímania a demonštračného spracovania
na úkor presnejšej loxodrómovej navigačnej mapy, obsahujúcej iba dobre známy svet,
inšpirovaný najmä Caverim.224 Takýto prechod predstavuje Waldseemüllera ako
moderného, flexibilného kartografa, čerpajúceho z najaktuálnejších poznatkov.225 Na
tejto mape Waldseemüller pre nedostatok informácii Južnú Ameriku ukončil iba
o niekoľko stupňov južnejšie, ako južný okraj Afrického kontinentu. Predpokladám, že
k tejto mape Magalhães nemal prístup.
Svojou tvorbou sa Martin Waldseemüller zaradil do vplyvného sledu máp a
glóbusov, vzájomne inšpirovaných, založených na portugalských objavoch a mapách
a prenesených cez Lotrinsko do Ríše. Okrem neho sem patria aj Martellus, Cantino,
Caveri, Schöner a ďalší, historiografia ich označuje ako lusitánsko-germánsku skupinu,
alebo kartografiu.226
Johann Schöner (1477 – 1547) bol významným norimberským matematikom
a kozmografom, kartografom, patriacim k spomínanej lusitánsko-germánskej skupine
a tvorcom glóbusov zobrazujúcich zemský povrch aj nebeskú oblohu.227 V roku 1515
zhotovil drevený, maľovaný glóbus s polomerom 27/28 cm, nazývaný „Weimarský
glóbus“, ku ktorému napísal popisný traktát: Luculentissima quædam terræ totius

222

LOUREIRO, ref. 104, s. 24.
VAN DUZER, ref. 210, s. 4.
224
Tamže, s. 5 – 9.
225
Tamže, s. 39 – 41.
226
SIEBOLD, ref. 211, s. 13, 18; STEVENSON, ref. 180, s. 208; HEAWOOD, ref. 207, s. 436.
227
STEVENSON, ref. 180, s. 211; VAN DUZER, Chet. Some results from a study of Johann Schöner's
1515 terrestrial globe. In: Globe Studies, no. 57/58 (2011), s. 93.
223

43

decriptio.228 Zvláštne na tomto glóbuse je, že okrem známeho sveta zobrazuje
predpokladaný južný kontinent, nazvaný Brasilie regio a prieliv medzi ním a Južnou
Amerikou, ktorá nesie meno America, ležiaci približne na 45° j. z. š. Potom v roku 1520
(už v čase) vyšiel Schönerov ďalší, veľký, ručne maľovaný glóbus s polomerom 87
cm,229 na ktorom opäť figurujú dané dve zvláštnosti. Neskoršie glóbusy vyšli až po
dokončení prvej plavby okolo sveta.230

Obr. 3

Tvar Južnej Ameriky na glóbusoch Johanna Schönera (1515, 1520) 231

Schöner vlastnil Waldseemüllerove mapy z rokov 1507 a 1516 a používal ich
ako zdroje pre niektoré svoje práce232 a lusitánsko-germánske zdroje sú badateľné aj na
základe niektorých zakreslených tvarov (napríklad prieliv medzi Severnou a Južnou
Amerikou a Dračí chvost), ako aj názvov,233 ale tie nemohli byť podkladom pre
znázornenie neznámeho prielivu. Ako pravdepodobný zdroj pre tento zjav je
Nachádza sa v Historisches Museum vo Frankfurte v Nemecku (HMF X 14610). SIEBOLD, Jim.
Schöner’s Globes (#328). [online] dostupné na: http://myoldmaps.com/renaissance-maps-1490-1800/328johannes-schoner-globes/328-shoner-globes.pdf. [cit. 21. júna 2022]. s. 34.
229
Nachádza sa v Germanisches Nationalmuseum v Norimbergu v Nemecku. SIEBOLD, ref. 228, s. 34.
230
BAGROW, ref. 209, s. 127; VAN DUZER, ref. 227, s. 93 – 94; SIEBOLD, ref. 228, s. 1.
231
Obrázok je prevzatý z diela F. H. H. Guillemarda. GUILLEMARD, ref. 14.
232
VAN DUZER, ref. 210, s. 3, 4; SIEBOLD, ref. 211, s. 1; STEVENSON, ref. 180, s. 206.
233
SIEBOLD, ref. 228, s. 8 – 9.
228

44

považovaná slabou nemčinou písaná brožúra, vydaná okolo roku 1514: Copia der
Newen Zeytung auß Presillg Landt.234 Jej text sa odvoláva na poznatky nadobudnuté
niektorou portugalskou výpravou, najpravdepodobnejšie výpravou Gonçala Coelha
alebo Cristóvãa Jacquesa, a hovorí o objavení prielivu na 40° j. z. š. Túto informáciu
Schöner neprebral úplne, prieliv posunul o 5° bližšie k Južnému pólu.235 Na základe
Schönerovho glóbusu z roku 1515, Pigafettovej zmienky o tom, že Magalhães poznal
prieliv,236 formulácie kráľa Karola I.: „ísť hľadať úžinu“ a ďalších drobných detailov
niektorí historici usudzujú, že Portugalci ešte pred Španielmi preskúmali pobrežie
Patagónie a objavili aj prieliv na juhu Ameriky, o svojich objavoch však nemohli
verejne informovať jednak pre platný zákaz, ako aj pre to, že tieto objavy vykonali
v „španielskej časti sveta“ a teda si ich nemohli nárokovať.237 Na druhej strane existujú
tvrdenia, ktoré predchádzajúcu teóriu vyvracajú.238 Tak či onak, v dnešnej dobe je stále
Magalhães všeobecne uznávaný ako objaviteľ prielivu, po ňom pomenovaného.
Je možné, že sa Magalhães, v rámci zhromažďovania podkladov pre svoju
výpravu dostal aj k jednému exempláru Schönerovho glóbusu z roku 1515,239 no aj
keby to tak nebolo, v Lisabone mal príležitosť stretnúť sa s de Harom, kľúčovým
protagonistom v nemeckom texte opisovanej výpravy, alebo s niektorými z priamych
účastníkov výpravy.240 Z toho vyplýva, že ak teória prielivu, zachyteného na glóbusoch
Johanna Schönera z rokov 1515 a 1520 bola známa, poznal ju aj Fernão de Magalhães.
Doteraz sme hovorili o mapách, s ktorými sa Magalhães mohol stretnúť,
prípadne sa nimi inšpirovať. Teraz sa dostávame ku mapám, ktoré sám potreboval.
Jednak to boli demonštračné mapy, ktorých úlohou bolo prezentovať myšlienky
a vyvolať dojem, jednak to boli mapy navigačné.241
Vďaka

kontaktom

v Indii

a Maroku

mal

Magalhães

možnosť

vidieť

najpresnejšie a najaktuálnejšie portugalské mapy. V období medzi pôsobením v Maroku
GUILLEMARD, ref. 14, s. 192 – 193.
Tamže, s. 193 – 195.
236
PIGAFETTA, ref. 126, s. 20.
237
GUILLEMARD, ref. 14, s. 195 – 196; SIEBOLD, Jim. The Evolution of South America in Early Maps
(#5.15). [online] dostupné na: http://myoldmaps.com/515-south-america-is-a.pdf. [cit. 26. mája 2022]. s.
35 – 42; SIEBOLD, ref. 228, s. 1, 34 – 35.
238
GUILLEMARD, ref. 14, s. 196 – 198; najočividnejším argumentom je, že kráľ Manuel I. bez
problémov prepustil Magalhãesa, čo by asi neurobil, keby vedel, že vynesie tajomstvo o prielive, ktoré ho
môže výrazne poškodiť.
239
STEVENSON, ref. 180, s. 211 – 212.
240
GUILLEMARD, ref. 14, s. 194.
241
SÁNCHEZ IMIZCOZ, ref. 2, s. 5; SANDMAN, ref. 66, s. 1095.
234
235

45

a odchodom do Španielska nadobudol dobrú znalosť portugalských kolónií a popri Rui
Faleirovi nadviazal kontakty so špičkovými portugalskými kartografmi, vďaka čomu
neodišiel do Sevilly s prázdnymi rukami, ale mal so sebou kvalitné mapy a glóbusy.242
Medzi najdôležitejších pre jeho úspech patrili prominentný kráľovský kartograf Pedro
Reinel (†1540/1542) a jeho syn Jorge Reinel (†1572).243
V Prvom rade Magalhães vlastnil mapu (poprípade glóbus), prostredníctvom
ktorej predstavil svoju myšlienku kráľovi Karolovi I. Tá pochádzala od Reinelovcov
a vieme o nej, tak, ako o množstve vtedajších máp, iba z písomných prameňov.
Zaujímavé je, že úžina, ktorú Magalhães predstavoval a ktorú mal ísť hľadať, na nej
úmyselne nebola zakreslená.244
Po tom, ako kráľ výpravu schválil, začalo sa s prípravami navigačných máp,
ktoré boli nutné pre navigátorov lodí a ešte ďalších špeciálnych máp. Zo správ
portugalského agenta Álvaresa vieme o existencii hlavnej mapy, ktorú v roku 1519
v Seville zhotovil Jorge Reinel a na ktorú Pedro nakreslil Moluky.245 Táto mapa by
mala byť takmer identická s mapou dnes známou ako Kunstmann IV, pomerne presne
zachytávajúcou objavy Portugalcov a Španielov tesne pred zahájením Magalhãesovej
výpravy.246
Mapa Kunstmann IV bola vyhotovená Reinelovcami asi v roku 1519. Originál
bol dlhú dobu uložený v Mníchove, no stratil sa počas bombardovania v roku 1945.
Dnes existujúci kus je vernou, ručne maľovanou kópiou od Otta Progela z roku 1836
a patrí do zbierky Bibliothèque Nationale v Paríži vo Francúzsku. Ide o najstaršiu
dochovanú mapu, na ktorej Moluky ležia v Španielskej zóne. Dosiaľ nepreplávaný
Pacifik je na mape výrazne menší, ako v skutočnosti.247 Najnápadnejšou črtou mapy,
súvisiacou s výpravou, je južné ukončenie Ameriky na 35° j. z. š., teda v priestore Rio
de la Plata, v podobnej zemepisnej šírke, ako juh Afriky.248 Aj Pigafetta píše

LOUREIRO, ref. 104, s. 22 – 23.
Tamže, s. 25; SIEBOLD, Jim. Kunstmann I (#307.2). [online] dostupné na:
http://myoldmaps.com/renaissance-maps-1490-1800/3072-kuntsmann-i-atlantic/3072-kuntsmann-ireinel.pdf. [cit. 29. mája 2022]. s. 1.
244
LOUREIRO, ref. 104, s. 24.
245
GUILLEMARD, ref. 14, s. 133 – 134; LOUREIRO, ref. 104, s. 26.
246
LOUREIRO, ref. 104, s. 25, 27.
247
SIEBOLD,
Jim.
Kunstmann
IV
(#330).
[online]
dostupné
na:
https://www.myoldmaps.com/renaissance-maps-1490-1800/330-kuntsmann-iv.pdf. [cit. 8. júna 2022]. s.
2 – 3.
248
MARTÍNEZ JIMÉNEZ, TAPIA FRADE a MONTES TUBÍO, ref. 67, s. 641.
242
243

46

o domnienke, že hľadaný prieliv na západ sa nachádza v priestore La Platy.249 Na
základe tejto črty sa usudzuje, že Magalhães išiel hľadať prieliv na západ práve do
oblasti Río de la Plata.250

Obr. 4

Mapa Kunstmann IV od Pedra a Jorgeho Reinelovcov (1519) 251

Obr. 5

Mapa Indického oceánu od Pedra Reinela (1517) 252

249

PIGAFETTA, ref. 126, s. 14.
MARTÍNEZ JIMÉNEZ, TAPIA FRADE a MONTES TUBÍO, ref. 67, s. 641.
251
Obrázok je prevzatý z wikipedie, voľnej encyklopédie. [online] dostupný na:
https://en.wikipedia.org/wiki/File:Map_1519_Jorge_Reinel_%282%29.jpg, [cit. 30. júna 2022].
252
Obrázok je prevzatý z wikipedie, voľnej encyklopédie. [online] dostupný na:
https://upload.wikimedia.org/wikipedia/commons/3/3f/1517_or_1518_nautical_chart%2C_attributed_to_
Pedro_Reinel.jpg, [cit. 26. júna 2022].
250

47

Za zmienku stojí ešte mapa Indického oceánu z roku 1517, ktorej autorom je
Pedro Reinel. Originál bol uložený v Mníchove a tiež bol zničený v roku 1945, kópia od
Otta Progela z roku 1843 sa rovnako nachádza v Bibliothèque Nationale v Paríži. Túto
mapu mal údajne Magalhães k dispozícii pre prípad, že by nenašiel prieliv a tým
západnú cestu na Moluky. Ak bola táto mapa skutočne súčasťou výpravy, mohol sa o ňu
del Cano opierať pri plavbe Indickým oceánom na spiatočnej ceste do Európy.253
Keď portugalský veliteľ na Molukách António de Brito zadržal v roku 1522 loď
Trinidad, objavil dve mapy sveta, ktoré vyrobili Reinelovci.254 Okrem máp Reinelovci
zodpovedali aj za kvalitu potrebných navigačných pomôcok, medzi inými kompasov,
astrolábov, kvadrantov a presýpacích hodín.255 Pedro a Jorge Reinelovci sa na
prípravách podieľali síce výrazne, ale iba krátko, ešte v roku 1519 sa vrátili do služieb
portugalského kráľa.256 Medzi Reinelovcami a Magalhãesom pravdepodobne existovalo
priateľské puto, ktoré by vysvetľovalo účasť oficiálnych portugalských kráľovských
kartografov na španielskom podniku poškodzujúcom vlastného kráľa.257
Okrem Reinelovcov na príprave máp pre Magalhãesa pracoval Portugalec Diogo
Ribeiro (†1533).258 Ten sa dostal do Casa de Contratación, kde mal spolu s Nuñom
Garcíom de Torenom, v tej dobe jedným z dvoch hlavných navigátorov, prístup k mape
Padrón Real.259 Ribeiro sa do Portugalska nevrátil, patril medzi tých, ktorí úplne prešli
do španielskych služieb a do svojej smrti pôsobil na významných pozíciách.260
Z uvedeného vyplýva, že výprava Fernãa de Magalhãesa na Moluky bola
vynikajúco zásobená najlepšími kartografickými dielami svojej doby. Vďaka
portugalským kartografom, najmä Reinelovcom, mal Magalhães najpresnejšie
portugalské informácie, vďaka Španielom mal prístup k najpresnejším španielskym
mapám svojej doby.261

253

LOUREIRO, ref. 104, s. 27.
DESTOMBES, ref. 179, s. 66 – 67; LOUREIRO, ref. 104, s. 27.
255
GUILLEMARD, ref. 14, s. 134, 143.
256
DESTOMBES, ref. 179, s. 68; GUILLEMARD, ref. 14, s. 188 – 190.
257
LOUREIRO, ref. 104, s. 26.
258
VIGNERAS, Louis-André. The Cartographer Diogo Ribeiro. In: Imago Mundi, vol. 16 (1962), s. 76.
259
MARTÍNEZ JIMÉNEZ, TAPIA FRADE a MONTES TUBÍO, ref. 67, s. 641; VIGNERAS, ref. 258, s.
76.
260
VIGNERAS, ref. 258, s. 76.
261
SÁNCHEZ IMIZCOZ, ref. 2, s. 5; MARTÍNEZ JIMÉNEZ, TAPIA FRADE a MONTES TUBÍO, ref.
67, s. 640.
254

48

3.2 Mapy po ceste

Po tom, ako Juan Sebastian del Cano dokončil prvú plavbu okolo sveta, do
Európy priniesol množstvo nových informácii, ktoré boli postupne spracované aj vo
forme máp.
Prvou známou mapou Magalhãesovej úžiny, datovanou ešte do roku 1520, je
kresba Antonia Pigafettu. Tá bola spolu s ďalšími 22 mapami prílohou pôvodných
rukopisov jeho záznamu cesty. Nám je mapa známa vďaka reprodukcii Carla
Amorettiho z roku 1800, ktorá sa nachádza v Library of Congress vo Washingtone.

Obr. 6

Pigafettova mapa Magalhãesovej úžiny (1520) 262

Zaujímavosťou je, že na rozdiel od iných dobových máp je orientovaná na juh
(sever smeruje dole). Mapa zachytáva pobrežie Južnej Ameriky od La Platy až po
úžinu, s označením zátoky s. Juliána, niektorých mysov a oboch oceánov. Ako
Patagóniu označuje rozsiahlu (nepreskúmanú) pevninu na juh od úžiny.

Obrázok
je
prevzatý
z Library
of
Congress,
https://www.loc.gov/item/2021668426/, [cit. 26. júna 2022].
262

[online]

dostupný

na:

49

Pozoruhodným exemplárom je mapa, nájdená v knižnici paláca Topkapi
v Istanbule a pomenovaná „Magellanova mapa“. Mapa je farebne namaľovaná na
pergamen s rozmermi 70 x 70 cm. Na mape je v pólovej projekcii,263 zachytená južná
pologuľa s priemerom 69 cm. Názvy sú napísané v portugalčine a latinčine. Základný
poludník prekvapivo prechádza Molukami.264 Mapa bola vyhotovená na jeden krát
okolo roku 1522, teda v čase krátko po návrate Juana Sebastiana del Cana.265 Ako
podklad boli použité dva samostatné zdroje, na jednej strane presné portugalské
záznamy Indického oceána, na druhej strane presné a čerstvé španielske informácie
o pobreží Južnej Ameriky,266 pri ktorej je text: „Táto zem bola objavená Fernão de
Magalhãesom“.267 Mapu musel vytvoriť niekto s dobrými informáciami z oboch
kráľovstiev Pyrenejského polostrova, najpravdepodobnejším kandidátom je už
spomenutý Pedro Reinel.268 Do Istanbulu ju mohol doniesť Antonio Pigafetta, ktorý sa
tam nachádzal okolo roku 1524.269

Obr. 7

Magellanova mapa (1522) 270

Pólová projekcia – os zobrazovanej plochy je totožná s osou Zeme, tj. zachytáva severnú/južnú
pologuľu s pólom uprostred. KAROLČÍK a BALÁŽOVIČ, ref. 12, s. 50.
264
DESTOMBES, ref. 179, s. 65.
265
LOUREIRO, ref. 104, s. 28.
266
DESTOMBES, ref. 179, s. 67.
267
LOUREIRO, ref. 104, s. 28.
268
DESTOMBES, ref. 179, s. 68, 71.
269
Tamže, s. 79; LOUREIRO, ref. 104, s. 28.
270
Kompilát vytvorený na základe príloh k práci M. Destombesa. DESTOMBES, ref. 179.
263

50

Opäť sa dostávame k Diogovi Ribeirovi. Významný kartograf v španielskych
službách sa po návrate del Canovej Victorie stal členom Casa de la Especieria, inštitúcie
zastrešujúcej obchod s korením, sídliacej v La Coruñi, v roku 1524 sa ako poradca
zúčastnil jednaní v Badajoze a Elvase271 a zodpovedal za vyslanie výpravy Estêvão
Gomesa ku severozápadným brehom Severnej Ameriky.272 V roku 1525 Diogo Ribeiro
zhotovil mapu sveta, známu ako Castiglioni, alebo Castiglioniho, prvú so svojich 4 máp
sveta (zvyšné vznikli v rokoch 1527 a 1529).273 Castiglioniho mapa sveta je ručne
maľovaná pergamenová mapa na štyroch hárkoch s celkovými rozmermi 82 x 214 cm
a nápismi v španielčine a latinčine,274 ktorú Karol I. daroval Baldassare Castiglionimu,
dvoranovi na španielskom kráľovskom dvore. Do roku 2000 patrila rodu Castiglioni,
v súčasnosti je uložená v Biblioteca Universitaria Estense v Modene v Taliansku.275

Obr. 8

Planisféra Castiglioni (1525) 276

Mapa sveta Castiglioni je odvodená od Padrón Real, ku ktorému mal Ribeiro
prístup ako člen Casa de Contratación. Na mape, dobre dokumentujúcej technologický
aj informačný pokrok, sú znázornené tri svetové oceány a veľmi presne zachytené
americké pobrežie, ktoré už v tej dobe mali Španieli pomerne presne zmapované.
Ribeiro nakreslením Tordesillaskej línie na opačnej pologuli nárokuje Ostrovy korenia

271

VIGNERAS, ref. 258, s. 77.
Tamže, s. 78.
273
CORTESÃO, ref. 200, s. 54 – 55.
274
Tamže, s. 53; SIEBOLD, Jim. Castiglioni World Map (#339). [online] dostupné na:
http://myoldmaps.com/renaissance-maps-1490-1800/339-castiglioni-world-map.pdf. [cit. 5. júna 2022]. s.
2.
275
SIEBOLD, ref. 274, s. 3.
276
Obrázok je prevzatý z webstránky https://www.palazzocastiglionimantova.com/, [online] dostupný na:
https://www.palazzocastiglionimantova.com/media/__sized__/images/planisfero-castiglioni-crop-c05__0-5-1430x500-70.jpg, [cit. 30. júna 2022].
272

51

pre Španielsko. Zaujímavý je aj Tichý oceán, výrazne väčší, ako na starších mapách, no
stále veľmi malý oproti svojim skutočným proporciám.277
Sám Ribeiro, významný kartograf svojej doby, sa v roku 1527 dostal na čelo
Casa de Contratación,278 čo iba potvrdzuje, že Fernão de Magalhães mal do činenia so
skutočnými odborníkmi.

CORTESÃO, ref. 200, s. 54 – 55; MARTÍNEZ JIMÉNEZ, TAPIA FRADE a MONTES TUBÍO, ref.
67, s. 641.
278
MARTÍNEZ JIMÉNEZ, TAPIA FRADE a MONTES TUBÍO, ref. 67, s. 639; VIGNERAS, ref. 258, s.
81; SANDMAN, ref. 66, s. 1141.
277

52

ZÁVER

Prvá cesta okolo sveta sa odohrala v dobe veľkého pokroku. Iba niekoľko
desaťročí predtým boli objavené a preskúmané výhodné námorné cesty a nimi pre
Európanov sprístupnené bohaté zámorské územia. Vzostup Portugalcov znamenal zvrat
vo svetovom obchode. Moreplavba zabezpečila relatívne zbohatnutie Portugalska
a Španielska a zároveň túžbu po ešte väčšom bohatstve.
V dejinách ľudstva, našu pokrokovú epochu nevynímajúc, je bežné, že niektorí
ľudia sú cenení za zásluhy iných a tým pádom preceňovaní. Jedným z nich je princ
Henrich, zvaný Moreplavec, ktorému býva pripisovaná prvoradá úloha na počiatku
portugalskej moreplavby. Táto práca sa pokúsila načrtnúť skutočnosť, že ide
o neprimeranú glorifikáciu, ktorú môžeme označiť za legendu. Princa Henricha je
potrebné vykresliť ako dobového ziskuchtivého šľachtica, ktorý okrem iných aktivít
z čisto pragmatických dôvodov investoval do moreplavby. Vyvstáva však množstvo
nových otázok, ktoré sú nad rámec tejto práce, medzi inými: Aký podiel zodpovednosti
niesol na zámorských výpravách? Do akej miery tušil ďalekosiahle dôsledky (ktoré mu
bývajú pripisované ako jeho vlastné idey)?
Zmienená pokroková doba formovala generácie schopných námorných
kapitánov, navigátorov a iných odborníkov, ktorí, podporovaní svojimi panovníkmi,
zásadne posúvali hranice možného a dosiahnuteľného, čím sami pôsobili pokrok.
Medzi najvýznamnejšie osobnosti tejto epochy patrí Fernão de Magalhães. Bol
to muž ovplyvnený veľkými počinmi moreplavby svojej doby, sám skúsený námorník,
bojovník a veliteľ, vizionár a nakoniec schopný organizátor slávnej výpravy. Jeho
osobnosť odmeraného introverta zdobili črty ako pracovitosť, odvaha, zodpovednosť,
tvrdohlavosť, presvedčivosť a cieľavedomosť. Vďaka nim sa Magalhãesovi podarilo
presadiť vlastnú výpravu, celú ju pripraviť, doviesť ju aj napriek vzbure až na úplný juh
Južnej Ameriky, nájsť prieliv a cez Tichý oceán sa preplaviť do Juhovýchodnej Ázie,
kde zomrel. Keďže výprava dovtedy prešla viac ako polovicu sveta, vrátane dosiaľ
nepoznaných miest a nachádzala sa v blízkostí pomerne známych námorných trás, Juan
Sebastian del Cano, posledný kapitán zvyšnej lode, sa rozhodol pre návrat do Európy
západným smerom, čo po dokončení znamenalo prvé oboplávanie „zemegule“.

53

Túto bezprecedentnú cestu môžeme právom nazývať „plavba Magalhãesa-del
Cana okolo sveta“, keďže obaja kapitáni na nej majú svoj nezanedbateľný podiel.
Existujú však úvahy, na ktoré nepoznáme odpoveď. Nevieme, či mal Magalhães v pláne
plavbu okolo sveta. Netušíme ani, kto bol prvým človekom, ktorý oboplával svet,
pretože isté indície naznačujú Magalhãesovho otroka Enriqueho. Nevieme ani, či by sa
plavbu podarilo zrealizovať v inom roku, keďže flotila sa v Tichom oceáne stretla
s nečakane pokojným počasím, na pamiatku čoho najväčšia vodná plocha sveta dodnes
nesie svoje meno.
Tak, či onak, aj napriek tomu, že Magalhães neuspel v nájdení výhodnejšej cesty
na Moluky, dokonca výpočty, o ktoré sa opieral, hovoriace o španielskom práve na
ostrovy, boli kvôli neznalosti šírky Tichého oceánu nesprávne, dejiny si ho právom
pamätajú ako výnimočného kapitána, iniciátora skvelej výpravy, ktorá priniesla mnoho
geografických noviniek. Zabezpečil dôkaz, že Zem nie je plochá a že oceán medzi
Amerikou a Áziu je väčší, ako sa predpokladalo. A ešte jedna pozoruhodná geografická
skutočnosť, námorníci Victorie sa logicky museli stretnúť s odchýlkou vo výpočte
dátumu, keď cestou na západ, vrátane prekročenia dátumovej hranice, „stratili“ oproti
zvyšku sveta jeden kalendárny deň. Limit tejto práce však presahuje otázka, či dátumy,
ktoré v súvislosti s druhou časťou slávnej plavby bežne používame, napríklad smrť
Fernãa de Magalhãesa dňa 27. 4. 1521, sú výsledkom počítania dní účastníkov výpravy,
alebo plynutia času na pevnine. O výnimočnosti plavby dobre svedčí neúspech
najbližších pokusov o zopakovanie tohto námorného počinu. Niektorí autori hovoria, že
Magalhãesova-del Canova cesta nemá v dejinách obdobu. Táto práca sa dotkla aj teórie,
že flotila Fernãa de Magalhãesa sa neplavila ako prvá úžinou na juhu Južnej Ameriky.
To však neznižuje hodnotu vyššie spomenutého námorného výkonu.
Súčasťou pokrokovej doby bolo aj šírenie geografických informácií.
Spoznávanie sveta na konci stredoveku predstavovalo upúšťanie od prekonaného
ptolemaiovského pohľadu. Nové poznatky sa v rukách šikovných kartografov menili na
hodnotné mapy a tie zase spätne ovplyvňovali dianie v moreplavbe. Keby Fernão de
Magalhães bol iba schopný námorník a veliteľ, výprava by neopustila Sevillu.
Magalhães potreboval tak vlastné, ako aj sprostredkované poznanie sveta, ktoré získal
vďaka kontaktom s prominentnými kartografmi. Lisabon bol na počiatku 16. st.
strediskom myšlienok, výpočtov a teórií, tu sa zhromažďovali vynikajúci námorní
kapitáni, navigátori, lodní stavitelia a samozrejme kartografi.
54

Cieľom tejto práce bolo objasniť súvislosť medzi dobovými kartografickými
dielami a samotnou cestou. Tieto mapy a glóbusy je možné rozdeliť do dvoch kategórii.
Prvými sú tie, ktoré vznikli pred zahájením cesty a naznačujú, čo Magalhães asi vedel,
pretože sa predpokladá, že bol oboznámený s najlepšími poznatkami svojej doby.
V rámci tejto kategórie figurujú aj mapy, ktoré mal na výprave so sebou. Druhá
kategória zahŕňa mapy, ktoré sú založené už na poznatkoch, zhromaždených
Magalhãesovou-del Canovou plavbou.
Mapy portugalských a španielskych kartografov, ktoré predstavuje táto práca,
dokazujú, že Magalhães mal k dispozícii najlepšie poznanie svojej doby. Aj to
bezpochyby prispelo ku konečnému úspechu.
Na základe Cantinovej mapy sveta vidíme aj prísnu účelovosť mapovej tvorby,
keď portugalský zdroj úmyselne posunul Tordesillaskú líniu čo najviac na západ, aby
pre Portugalsko „získal“ maximum zámorského územia. Ak podľa takto neprávne
nakreslenej mapy (nehovoriac o malom oceáne medzi Amerikou a Áziou) vznikali aj
výpočty Ruia Faleira, nie je prekvapujúce, že dospel k nesprávnym výsledkom.
Hlavným záverom tejto práce je existencia teórie, hovoriacej o nejakom prielive,
ležiacom približne v rovnakej zemepisnej šírke, v akej sa nachádza južný okraj Afriky.
Jestvovanie takejto teórie podporujú napríklad glóbusy Johanna Schönera, mapa od
Reinelovcov a Pigafettova zmienka. Pravdepodobne došlo k omylu a zámene mohutnej
Río de la Plata za očakávaný prieliv. Na druhej strane, aj keď by to bolo najlogickejšie,
nie je jasné, či Magalhães očakával prieliv práve na tomto mieste.
Cesta okolo sveta mala v Európe ohlas, okrem iného o tom svedčí neskoršia
tvorba glóbusov a máp, na ktorých je zakreslená plavba Victorie.
Oblasť historickej kartografie však nepredstavuje iba odpovede, ale aj ďalšie
otázky. Tie vznikajú najmä kvôli absencii ďalších máp a glóbusov, keďže nie všetky
relevantné kartografické diela sa nám zachovali.
V neposlednom rade môžu byť poznatky uvedené v tejto práci prepojené
s modernou geopolitikou: Zmluva z Tordesillas sa môže v náznakoch podobať na
bipolárny svet minulého storočia. Tak, ako v 15. a 16. st., aj dnes je námorná doprava
najlacnejším a najvýhodnejším spojením vzdialených oblastí a kostrou svetového
obchodu. Pre Portugalcov kľúčová Melaka stále leží v Melackom prielive, kľúčovom
55

pre súčasný svetový obchod. Na prelome 19. a 20. st. sa úsilie o výhodnú cestu na západ
stretlo s čiastočným úspechom, keď bol v Panamskej šiji prekopaný dôležitý prieplav.
Európsko-ázijský obchod západným smerom však neutrpel, vďaka významu Suezského
prieplavu.

56

ZOZNAM POUŽITEJ LITERATÚRY

ANDĚL, Rudolf a Alice /red./ TEICHOVA. Dějiny středověku 2. Praha: Státní
pedagogické nakladatelství, 1968. Světové dějiny, sv. 3.
AXELSON, Eric. Prince Henry the Navigator and the Discovery of the Sea Route to
India. In: The Geographical Journal, vol. 127, no. 2 (Jun., 1961), s. 145-155.
BAGROW, Leo, SKELTON, R. A., ed. History of cartography. Repr. New Brunswick,
NJ: Transaction Publishers, 2010. ISBN 978-1-4128-1154-5.
BASISTA, Jakub. Magelan, Ferdinand, 1480 – 1521 ce. In: The Sea in World History:
Exploration, Travel, and Trade. vol. 1 [ebook] Stephen K. Stein (editor). Santa Barbara:
ABC-CLIO, 2017. s. 432-434. ISBN 978-1-4408-3550-6.
CAJTHAML, Miroslav. Historické lodě 16. až 18. století. Brno: Computer Press, 2009.
ISBN 978-80-251-2355-3.
Copia der newen Zeytung aus Presillg Landt. [1514] [online] dostupné na:
https://archive.org/details/copiadernewenzey00unkn/page/n7/mode/2up. [cit. 22. júna
2022].
CORTESÃO, Armando. Note on the Castiglioni Planisphere, In: Imago Mundi, vol. 11
(1954), s. 53-55.
CRAIG, Simon. The ship that shrank the world. In: Geographical, vol. 69, no. 9 (Sept.,
1997), s. 64-66.
DAVIES, Arthur. Prince Henry the Navigator. In: Transactions and Papers (Institute of
British Geographers), no. 35 (Dec., 1964), s. 119-127.
DESTOMBES, Marcel. The Chart of Magellan. In: Imago Mundi, vol. 12 (1955), s. 6588.
DIFFIE, Bailey W. a George D. WINIUS. Foundations of the Portuguese empire, 1415
– 1580. Minneapolis: University of Minnesota Press, 1977. 588 s. ISBN 0-8166-0782-6.
DRLIČKA, Boris. Nad Ptolemaiovskou mapou strednej Európy. Nitra: Gramond Nitra,
2020. ISBN 978-80-89703-75-3.

57

ELBL, Ivana. Man of His Time (and Peers): A New Look at Henry the Navigator. In:
Luso-Brazilian Review, vol. 28, no. 2 (Winter, 1991), s. 73-89.
FERNÁNDEZ-AMARESTO, Felipe. Maps and Exploration in the Sixteenth and Early
Seventeenth Centuries. In: The History of Cartography. vol.3, (part 1: Cartography in
the european renaissance), [ebook] edited by David Woodward (editor). Chicago:
University Of Chicago Press, 2007. s. 738 – 759. ISBN 978-0-226-90732-1.
FITZPATRICK, Scott M. a Richard CALLAGHAN. Magellan's Crossing of the
Pacific: Using Computer Simulations to Examine Oceanographic Effects on One of the
World's Greatest Voyages. In: The Journal of Pacific History, vol. 43, no. 2 (Sep.,
2008), s. 145-165.
GASPAR, Joaquim Alves. Blunders, Errors and Entanglements: Scrutinizing the
Cantino Planisphere with a Cartometric Eye. In: Imago Mundi, vol. 64, no. 2 (2012), s.
181-200.
GUILLEMARD, Francis Henry Hill. The Life of Ferdinand Magellan, and the First
Circumnavigation of the Globe: 1480-1521. London: George Philip & Son, 1891.
GULÁŠ, Štefan, Plachetnice všetkých čias. Bratislava: Mladé letá, 1979.
HEAWOOD, Edward. The World Map before and after Magellan's Voyage. In: The
Geographical Journal (The Royal Geographical Society), vol. 57, no. 6 (Jun., 1921), s.
431-442.
HOLEČEK, Milan. Hrdinové zámořských objevů. Praha: Vyšehrad, 2019. ISBN 97880-7601-099-4.
HRBEK, Ivan. ABC cestovatelů, mořeplavců, objevitelů. Praha: Panorama, 1979.
CHALUPA, Jiří. Dějiny Španělska. Praha: Nakladatelství Lidové noviny, 2017, ISBN
978-80-7422-525-3.
CHILDRESS, Diana. Words That Divided the World. In: Calliope (Peterborough), vol.
20, iss. 5, (Feb., 2010), s. 24-27.
JOYNER, Tim. Magellan. Camden, Maine: International Marine, 1992. ISBN 0-87742263-X.

58

KAROLČÍK, Štefan a Ľuboš BALÁŽOVIČ. Základy kartografie, GIS a DPZ pre
učiteľov. Banská Bystrica: VKÚ Harmanec, 2020. ISBN 978-80-99934-16-1.
KLÍMA, Jan. Dějiny Portugalska. Praha: Nakl. Lid. noviny, 1996. Dějiny států. ISBN
80-7106-164-6.
KLÍMA, Jan. Portugalská Indie. Praha: Libri, 2010. Stručná historie států, sv.č . 71.
ISBN 978-80-7277-475-3.
KOSIARZ, Edmund. Námorné bitky. 2. dopl. vyd. Bratislava: Nakladateľstvo Pravda,
1984.
LOUREIRO, Rui Manuel. Magellan’s map. In: Diadorim, vol. 23, no. 2 (2021), s. 2031.
Magellan, Ferdinand (1480-1521). [online] Encyclopedia of World Biography, Gale,
1998.

dostupné

na:

link.gale.com/apps/doc/A148477970/AONE?u=artsk11&sid=bookmarkAONE&xid=f11e7de5. [cit. 16. augusta 2021].
MARTÍNEZ JIMÉNEZ, Enrique, TAPIA FRADE, Alejandro a Francisco MONTES
TUBÍO. Cartography, Geometry, and Communication: How to Narrate the Shape of the
World Before and After the Journey of Magellan and Elcano. In: Revista Latina de
Comunicación Social, vol. 74, s. 637-652.
MOŽEJKO, Igor Vsevolodovič. Pod pirátskou vlajkou. Praha: Naše vojsko, 2009.
ISBN 9788020610270.
PIGAFETTA, Antonio. Zpráva o první cestě kolem světa. Praha: Mladá fronta, 1975.
PLEINER, Radomír. Minilexikon k dějinám lodí a námořní plavby. Praha: Naše vojsko,
1994. ISBN 80-206-0441-3.
RICHARDSON, William Arthur Ridley. South America on Maps before Columbus?
Martellus's 'Dragon's Tail' Peninsula. In: Imago Mundi, vol. 55 (2003), s. 25-37.
SANDMAN, Alison. Spanish Nautical Cartography in the Renaissance. In: The History
of Cartography. vol.3, (part 1: Cartography in the european renaissance), [ebook] edited
by David Woodward (editor). Chicago: University Of Chicago Press, 2007. s. 1095 –
1142. ISBN 978-0-226-90732-1.
59

SÁNCHEZ IMIZCOZ, Ruth. … and the World was round: The Magellan-Elcano
Adventure The First Circumnavigation of the World. (2016 SAMLA Presidential
Address, the Eighty-eighth Annual Conference of the South Atlantic Modern Language
Association, Jacksonville, FL, November 4, 2016), In: South Atlantic Review, vol. 82,
no. 2 (Summer 2017), s. 1-11.
SIEBOLD,

Jim.

Behaim

Globe

(#258).

[online]

dostupné

na:

http://www.myoldmaps.com/late-medieval-maps-1300/258-martin-behaims-globe/258behaim.pdf. [cit. 28. mája 2022].
SIEBOLD,

Jim.

Cantino

World

Map

[online]

(#306).

dostupné

na:

http://myoldmaps.com/renaissance-maps-1490-1800/306-cantino-world-map/306cantino.pdf. [cit. 2. júna 2022].
SIEBOLD,

Jim.

Castiglioni

World

Map

(#339).

[online]

dostupné

na:

http://myoldmaps.com/renaissance-maps-1490-1800/339-castiglioni-world-map.pdf.
[cit. 5. júna 2022].
SIEBOLD,

Jim.

Claudius

Ptolemy

(#119).

[online]

dostupné

na:

http://myoldmaps.com/maps-from-antiquity-6200-bc/116-pomponius/119-ptolemy.pdf.
[cit. 21. júna 2022].
SIEBOLD,

Jim.

Kunstmann

I

(#307.2).

[online]

dostupné

na:

http://myoldmaps.com/renaissance-maps-1490-1800/3072-kuntsmann-i-atlantic/3072kuntsmann-i-reinel.pdf. [cit. 29. mája 2022].
SIEBOLD,

Jim.

Kunstmann

IV

(#330).

[online]

dostupné

na:

https://www.myoldmaps.com/renaissance-maps-1490-1800/330-kuntsmann-iv.pdf. [cit.
8. júna 2022].
SIEBOLD,

Jim.

Martin

Waldseemüller

(#310).

[online]

dostupné

na:

http://myoldmaps.com/renaissance-maps-1490-1800/310-martin-waldseemuller/310walds2.pdf. [cit. 14. júna 2022].
SIEBOLD,

Jim.

Schöner’s

Globes

(#328).

[online]

dostupné

na:

http://myoldmaps.com/renaissance-maps-1490-1800/328-johannes-schoner-globes/328shoner-globes.pdf. [cit. 21. júna 2022].

60

SIEBOLD, Jim. The Evolution of South America in Early Maps (#5.15). [online]
dostupné na: http://myoldmaps.com/515-south-america-is-a.pdf. [cit. 26. mája 2022].
STEVENSON, Edward Luther. Martin Waldseemüller and the Early LusitanoGermanic Cartography of the New World. In: Bulletin of the American Geographical
Society, vol. 36, No. 4 (1904), s. 193-215.
STUCKE, Walter. Columbus, Christopher, 1451 – 1506 ce. In: The Sea in World
History: Exploration, Travel, and Trade. vol. 1 [ebook] Stephen K. Stein (editor).
Santa Barbara: ABC-CLIO, 2017. s. 430-432. ISBN 978-1-4408-3550-6.
THOMPSON, Ron B. The Myth of Sagres. Máj 2021. [online] dostupné na:
https://www.portugalresident.com/the-myth-of-sagres/. [cit. 6. júna 2022].
TORODASH, Martin. Magellan Historiography. In: The Hispanic American Historical
Review (Duke University Press), vol. 51, no. 2 (May, 1971), s. 313-335.
V/Centenario 1a Vuelta al Mundo. [online] dostupné na: https://vcentenario.es/. [cit. 17.
júna 2022].
VAN DUZER, Chet. Martin Waldseemüller’s ‘Carta marina’ of 1516: Study and
Transcription of the Long Legends. Cham: Springer Nature, 2020. ISBN 978-3-03022703-6.
VAN DUZER, Chet. Some results from a study of Johann Schöner's 1515 terrestrial
globe. (Read at the 11th Coronelli Symposium, Venice 2007.) In: Globe Studies, no.
57/58 (2011), s. 93-106.
VIGNERAS, Louis-André. The Cartographer Diogo Ribeiro. In: Imago Mundi, vol. 16
(1962), s. 76-83.
WILKINSON, Richard James. The Capture of Malacca, A.D. 1511. In: Journal of the
Straits Branch of the Royal Asiatic Society (Malaysian Branch of the Royal Asiatic
Society), no. 61(June, 1912), s. 71-76.
ZWEIG, Stefan. Magellan. Bratislava: Slovenský spisovateľ, 1969.

61

