VYSOKÁ ŠKOLA ZDRAVOTNÍCTVA A SOCIÁLNEJ PRÁCE SV. ALŽBETY
BRATISLAVA
ÚSTAV ZDRAVOTNÍCKYCH DISCIPLÍN

170223

KOMUNITNÁ PNEUMÓNIA AKO PROBLÉM VEREJNÉHO ZDRAVOTNÍCTVA

BAKALÁRSKA PRÁCA

2021

VIVIEN STEFANKOVICSOVÁ

VYSOKÁ ŠKOLA ZDRAVOTNÍCTVA A SOCIÁLNEJ PRÁCE SV. ALŽBETY
BRATISLAVA
ÚSTAV ZDRAVOTNÍCKYCH DISCIPLÍN

KOMUNITNÁ PNEUMÓNIA AKO PROBLÉM VEREJNÉHO ZDRAVOTNÍCTVA

BAKALÁRSKA PRÁCA

Študijný program: Verejné zdravotníctvo
Študijný odbor:

5607 Verejné zdravotníctvo

Školiteľ:

doc. RNDr. Gertrúda Mikolášová, PhD.

BRATISLAVA 2021

VIVIEN STEFANKOVICSOVÁ

Čestné vyhlásenie
Čestne vyhlasujem, že som bakalársku prácu vypracovala samostatne za použitia uvedenej
literatúry a rád vedúceho práce.
V Gabčíkove, dňa
--------------------------------

ABSTRAKT
STEFANKOVICSOVÁ,

Vivien:

Komunitná

pneumónia

ako

problém

verejného

zdravotníctva. [Bakalárska práca] / Vivien Stefankovicsová – Vysoká škola zdravotníctva
a sociálnej práce sv. Alžbety Bratislava. Ústav zdravotníckych disciplín. – Školiteľ: doc.
RNDr. Gertrúda Mikolášová, PhD. Stupeň odbornej kvalifikácie: Bakalár verejného
zdravotníctva. – Bratislava : Ústav zdravotníckych disciplín, 2021, 52 str.
Bakalárska práca sa zaoberá komunitnou pneumóniou, čo je druh zápalu pľúc vzniknutý
mimo

nemocničných

priestorov

alebo

získaný

krátko

po

hospitalizácií.

Popisuje jeho druhy, šírenie a epidemiológiu ochorenia u nás aj v zahraničí. Zaoberá sa
spôsobmi diagnostikovania tohto ochorenia a charakterizovaním pôvodcov, ktoré
pneumóniu spôsobujú. Tretia kapitola je zameraná na liečbu, jej spôsoby a kritériá nutnosti
hospitalizácie. Nasledujúca kapitola objasňuje rizikové faktory ochorenia, ktoré môžu
spôsobiť

komplikácie,

priebeh

ochorenia

u imunokompromitovaných

pacientov

a pacientov trpiacich okrem pneumónie aj na iné ochorenia. Posledná časť práce popisuje
vakcináciu ako najúčinnejší spôsob predchádzania pneumónie a vymenováva ďalšie
preventívne opatrenia. Komunitná pneumónia je najčastejšie sa vyskytujúci druh zápalu
pľúc a často spôsobuje smrť pacienta, preto je dôležité venovať tomuto ochoreniu
dostatočnú pozornosť.
Kľúčové slová: komunitná pneumónia, imunitná nedostatočnosť, patogény

ABSTRACT
STEFANKOVICSOVÁ, Vivien: Community-acquired pneumonia as a problem of public
health.[Bachelor thesis]/ Vivien Stefankovicsová. – University of Health and Social Work
st. Elisabeth in Bratislava. Institute of Healthcare Disciplines. – Consultant: doc. RNDr.
Gertrúda Mikolášová, PhD. Degree qualifications: Bachelor of Public Health. – Bratislava:
Institute of Medical disciplines, 2021, 52 pp.
The bachelor thesis deals with community-acquired pneumonia, which is a type of
pneumonia arising outside hospital premises or acquired shortly after hospitalization.
It describes its types, spread and epidemiology of the disease in our country and abroad. It
deals with ways of diagnosing this disease and characterizing the pathogens that cause
pneumonia. The third chapter focuses on treatment, its methods and criteria for the need
for hospitalization. The following chapter explains the risk factors for the disease, which
can cause complications, the course of the disease in immunocompromised patients and
patients suffering from other diseases in addition to pneumonia. The last part of the work
describes vaccination as the most effective way to prevent pneumonia and lists other
preventive measures. Community-acquired pneumonia is the most common type of
pneumonia and often causes the death of the patient, so it is important to pay sufficient
attention to this disease.

Key words: community aquired pneumonia, immune deficiency, pathogens

Obsah
ZOZNAM TABULIEK ..................................................................................................................8
ZOZNAM SKRATIEK ..................................................................................................................9
ÚVOD ......................................................................................................................................... 10
1. PNEUMÓNIA AKO DRUH RESPIRAČNÉHO OCHORENIA .............................................. 11
1.1 Popis ochorenia ..................................................................................................................... 11
1.2 História pneumónie ............................................................................................................... 11
1.3 Epidemiológia ochorenia ....................................................................................................... 13
1.4 Druhy pneumónie .................................................................................................................. 14
2. DIAGNOSTIKA PNEUMÓNIE.............................................................................................. 16
2.1 Spôsoby diagnostikovania ..................................................................................................... 16
2.2 Pravdepodobné patogény komunitných pneumónií ................................................................ 17
2.3 Špecifické mikrobiálne agensy pneumónií ............................................................................. 19
3. LIEČBA PNEUMÓNIE .......................................................................................................... 24
3.1 Ambulantná liečba ................................................................................................................ 24
3.2 Komunitná pneumónia vyžadujúca hospitalizáciu .................................................................. 24
3.3 Antibiotická liečba ................................................................................................................ 29
3.4 Iné spôsoby liečby ................................................................................................................. 30
4. RIZIKOVÉ FAKTORY OCHORENIA ................................................................................... 32
4.1 Rizikové faktory u imunokompromitovaných pacientov ........................................................ 34
4.2 Komplikácie pneumónie ........................................................................................................ 36
5. PREVENCIA ........................................................................................................................... 39
5.1 Každodenná prevencia .......................................................................................................... 39
5.2 Vakcinácia ............................................................................................................................ 40
5.3 Očkovacie látky ..................................................................................................................... 43
DISKUSIA .................................................................................................................................. 45
ODPORÚČANIA PRE PRAX ..................................................................................................... 47
ZÁVER ....................................................................................................................................... 48
ZDROJE ...................................................................................................................................... 49

ZOZNAM TABULIEK

Tabuľka č. 1 Najčastejší pôvodcovia komunitnej pneumónie

18

Tabuľka č. 2 Etiológia komunitnej pneumónie

19

Tabuľka č. 3 Kritériá na tachypnoe u detí podľa WHO

27

Tabuľka č. 4 Klasifikácia pacientov s komunitnou pneumóniou
podľa systému PSI

28

Tabuľka č. 5 Riziko úmrtnosti podľa systému PSI

29

Tabuľka č. 6 Klasifikácia pacientov s komunitnou pneumóniou
podľa systému CURB – 65

29

Tabuľka č. 7 Odporúčané antibiotiká na cielenú liečbu komunitnej pneumónie 31
Tabuľka č. 8 Faktory spojené so zvýšeným rizikom pneumokokových ochorení
u dospelých

34

Tabuľka č. 9 Možné imunodeficity u imunokompromitovaných pacientov,
ich druhy a príslušné patogény

36

Tabuľka č. 10 Rizikové skupiny, pre ktoré je odporúčané očkovanie
pneumokokovými vakcínami

43

ZOZNAM SKRATIEK

BMI – Body mass index (Index telesnej hmotnosti)
CHOCHP – Chronická obštrukčná choroba pľúc
CRP – C-reaktívny proteín
CT – Computer tomography (Počítačová tomografia)
EÚ – Európska únia
HIV – Human immunodeficiency virus (Ľudský vírus imunitnej nedostatočnosti)
JIS – Jednotka intenzívnej starostlivosti
PCT – Prokalcitonín
RSV – Respiračný syncytiálny vírus
RTG – Röntgenové vyšetrenie
USA – United States of America (Spojené štáty americké)
WHO – World Health Organization (Svetová zdravotnícka organizácia)

9

ÚVOD
Pneumónia je známe ochorenie respiračného systému vyžadujúce si neustálu pozornosť.
Vyskytuje sa po celom svete vo všetkých vekových kategóriách a bolo známe už v histórii
ľudstva. Zápal pľúc považujeme za jedno z najzávažnejších chorôb, pretože aj napriek
postupne sa rozvíjajúcemu zdravotníctvu, spôsobov diagnostiky a vývoju nových liekov je
úmrtnosť pacientov trpiacich na túto chorobu vysoká. Mortalita je najvyššia v menej
vyspelých krajinách s nedostatočnou zdravotnou starostlivosťou.
Cieľom práce je priblížiť samotné ochorenie a jeho konkrétny druh – komunitnú
pneumóniu. Porovnať epidemiologickú situáciu na Slovensku a v okolitých krajinách.
Dôležité je poznať prvé príznaky pneumónie práve z dôvodu, aby sa predišlo neskorej
liečbe, vzniku komplikácií alebo aj smrti pacienta. V bakalárskej práci sme uviedli druhy
diagnostických metód, ktoré sa v zdravotníctve využívajú na čo najpresnejšie určenie
prítomnosti a príčiny vzniku infekcií u človeka. Zamerali sme sa taktiež na liečbu, ktorá je
pri voľnejšom priebehu ochorenia ambulantná, pri komplikáciách a ťažšom priebehu je
však potrebná hospitalizácia, o ktorej rozhoduje lekár. Avšak skoro nikdy sa nezaobíde bez
užívania antibiotík, ktoré sme tiež podrobnejšie popísali v práci. Komplikácie počas liečby
ochorenia spôsobuje prítomnosť inej choroby, ktorá môže ovplyvniť priebeh a taktiež
liečbu.
Popísali sme možnosť vývinu komunitnej pneumónie aj u imunokompromitovaných
pacientov, u ktorých je priebeh pneumónie ako aj iného ochorenia komplikovanejší
vzhľadom na prítomnosť imunitnej nedostatočnosti. Medzi hlavné úlohy verejného
zdravotníctva patrí ochrana zdravia človeka a prevencia chorôb, medzi nimi aj pneumónie.
V práci sme charakterizovali každodenné preventívne opatrenia a vakcináciu ako hlavný
a najúčinnejší spôsob prevencie. Popísali sme jednotlivé druhy vakcín dostupné na
Slovensku, spôsob podania, dĺžku ich účinku, aj niektoré možné vedľajšie účinky.

10

1. PNEUMÓNIA AKO DRUH RESPIRAČNÉHO OCHORENIA

1.1 Popis ochorenia
Pneumónia je zápalové ochorenie pľúcneho tkaniva postihujúce respiračné bronchioly,
pľúcne alveoly a pľúcne interstícium. Hovoríme o zápaloch infekčného typu. Neinfekčná
pneumónia je pomenovaná ako pneumonitída. Z klinického hľadiska definujeme
pneumóniu ako kombináciu nového alebo už existujúceho infiltrátu v pľúcach zisteného
pomocou zobrazovacích diagnostických metód (CT, RTG hrudníka) a minimálne dvoch
príznakov infekcie dýchacích ciest (kašeľ, dýchavičnosť, bolesť na hrudníku, teplota...).
(Jakubec & Kolek, 2018)
Komunitná pneumónia je druh zápalu pľúc, ktorý je získaný mimo hospitalizácie
v nemocnici a poskytovania zdravotníckej starostlivosti v akomkoľvek zdravotníckom
zariadení. Pacient takisto nebol v kontakte s infikovanou osobou, neužíval antibiotiká,
chemoterapeutiká, nepodstúpil hemodialyzačnú alebo infúznu liečbu za posledných 30 dní.
Za komunitnú pneumóniu považujeme aj zápal, ktorý sa prejaví do 48 hodín odo dňa
hospitalizácie. (Kajtár, 2015)

1.2 História pneumónie
Pneumónia bola v histórií ľudstva bežným ochorením. Názov pochádza z gréckeho slova
πνεύμων (pneúmōn), čo je pomenovanie pre „pľúca“. Hippokrates bol prvý, kto popísal
príznaky pneumónie. O zápale pľúc sa hovorilo v prípade, keď bola prítomná akútna
horúčka, bolesť hrudníka, vykašliavanie spúta žltkastej až bledej farby

riedkej

konzistencie, v určitých prípadoch penivého alebo akéhokoľvek iného charakteru
odlišného od bežného. Ak pneumónia vyústila do štádia, že boli prítomné dyspnoe, riedky
moč a pálenie pri močení, bolo spozorované zvýšené potenie pacienta v oblasti krku
a hlavy, znamenalo to nevyliečiteľný stav a vo väčšine prípadov toto štádium ochorenia
končilo smrťou. Hippokrates označoval pneumóniu ako „chorobu seniorov“. Taktiež
oboznámil s dôsledkami chirurgického odstraňovania hnisu.
Maimonides spozoroval, že základné príznaky pneumónie, ktoré pri tomto ochorení nikdy
nechýbajú sú akútna horúčka, bolesť či pichanie v boku, krátke nádychy a dýchavičnosť,
zrýchlený pulz a kašeľ. Tento popis je dosť podobný dnešnej charakteristike pneumónie,
keďže aj dnešné literárne zdroje v podobe kníh alebo učebníc sa odvíjali od lekárskych
poznatkov, ktoré boli známe už v 19. Storočí. Edwin Klebs ako prvý spozoroval baktérie
11

v dýchacích cestách ľudí, ktorí zomreli na pneumóniu roku 1875. Popísali sa prvé dve
baktérie Streptococcus pneumoniase a Klebsiella pneumoniae. Predstaviteľmi boli Carl
Friedländer

a Albert Fraenkel v rokoch 1882 až 1884. Friedländer predstavil aj

laboratórnu vyšetrovaciu metódu Farbenie podľa Grama, ktorá sa dodnes využíva na
identifikáciu a kategorizáciu baktérií. Dokument Christiana Grama uvádzajúci postup v
roku 1884 pomohol odlíšiť tieto dve baktérie a ukázal, že zápal pľúc môže byť spôsobený
viac ako jedným mikroorganizmom.
William Osler, známy ako „otec modernej medicíny“ uznal smrť a zdravotné postihnutie
spôsobené pneumóniou a vyhlásil tuberkulózu za jednu z hlavných príčin smrti v tom
období. Pneumóniu nazýval aj ako „priateľ starších“, pretože smrť bola často rýchla
a bezbolestná oproti iným ochoreniam, kvôli ktorým ľudia zomierali pomalšie a často
s veľkými bolesťami.
Vírusovú pneumóniu ako prvý popísal Hobart Reimann v roku 1938. Ako predseda
lekárskeho oddelenia na Jeffersonovej lekárskej fakulte zaviedol prax rutinnej typizácie
pneumokokového organizmu pre prípad, keď sa zjavili prvé príznaky pneumónie
u človeka. Podľa tohto sa potom stanovoval rozdiel medzi vírusovými a bakteriálnymi
kmeňmi. Niektoré vývojové trendy toho obdobia viditeľne zlepšili priebeh pneumónie
a priaznivo ovplyvnili aj liečbu ochorenia. Príchodom penicilínu a iných antibiotík,
moderných chirurgických technológií a intenzívnej starostlivosti v 20. storočí prudko
klesla aj úmrtnosť pacientov so zápalom pľúc, ktorá predtým predstavovala približne 30%.
Očkovanie detí proti Haemophilus influenzae typu b sa začalo v roku 1988, čo viedlo
k náhlemu poklesu prípadov nákazy. Vakcinácia dospelých proti Streptococcus
pneumoniae sa začalo v roku 1977 a u detí v roku 2000, čo malo za následok podobný
pokles počtu chorých. (Wikipedia, 2020)

12

1.3 Epidemiológia ochorenia
Pneumónia je ochorenie väčšinou infekčného pôvodu a prenáša sa kvapôčkovou cestou. Aj
napriek širokému spektru dostupných antibiotík a spôsobov liečby je pneumónia jednou
z najčastejších infekčných ochorení, ktoré sú príčinou smrti či už u nás alebo v iných
Európskych krajinách. Celosvetovo je pneumónia treťou najčastejšou príčinou všetkých
úmrtí. Ročne na túto chorobu umiera od 3 do 5 milióna pacientov. Výrazné zvýšenie
výskytu ochorenia môžeme spozorovať najmä v období chrípkovej epidémie. (Pauk, 2010)
Výskyt komunitnej pneumónie predstavuje od 5 do 11 prípadov na 1000 obyvateľov.
Komunitná pneumónia tvorí približne 90% všetkých druhov pneumónií. Najčastejšie sa
vyskytuje u detí vo veku do 5 rokov alebo u starších osôb, u ľudí fajčiarov a u chronicky
chorých pacientov alebo pacientov s imunitnou nedostatočnosťou. (Jakubec & Kolek,
2018)
Podľa štatistík za rok 2014 sme zistili, že z celkového počtu nahlásených úmrtí v rámci
Európskej únie, čo predstavuje 4,9 milióna ľudí, zomrelo 118 300 osôb práve na zápal
pľúc. Počet žien bol 59 900, mužov bolo o niečo menej, 58 400. Až 90 % zo všetkých
úmrtí boli pacienti starší ako 65 rokov, čiže predstavovali rizikovú skupinu. Mnohí
z pacientov, ktorí majú pneumóniu, sa musia hospitalizovať. Z hospitalizovaných seniorov
zomiera až 14% a vyše polovica z nich má komplikovaný priebeh ochorenia kedy sa
pridružuje aj septický šok. Počet celkovo hospitalizovaných pacientov v Európe sa
pohybuje okolo 2,9 z 1000 jedincov. Zo všetkých členských štátov Európskej únie sme
zaznamenali najviac úmrtí na pneumóniu v Spojenom kráľovstve, a to 28 200 osôb, čo je
približne 24% všetkých prípadov smrti na zápal pľúc v Európskej únií. Potom nasleduje
Nemecko so 16 700 obyvateľmi, t.j. 14%, v Poľsku to bolo 12 300 ľudí, čo je 10%,
Francúzsko s 9% malo 11 100 úmrtí, Taliansko 8% s 9 100 a Španielsko s 8 400 prípadmi
smrti, čo predstavuje len 7% z celkového počtu úmrtí na zápal pľúc v rámci Európskej
únie. Naopak, Fínsko je krajinou, kde bola úmrtnosť pacientov trpiacich pneumóniou
najnižšia. Potom nasledovali Grécko, Rakúsko, Maďarsko a Chorvátsko, kde zomrelo
najmenej pacientov infikovaných patogénmi spôsobujúcich zápal pľúc. Pre správne a čo
najpresnejšie výsledky ale treba brať do úvahy počet obyvateľov tej ktorej - krajiny,
polohu a rozloženie a prispôsobiť štatistiku týmto údajom. Celkovo z týchto údajov
vyplýva, že v priebehu roka 2014 bolo v rámci Európskej únie spolu 25 úmrtí na
pneumóniu na 100 000 obyvateľov. (Eurostat, 2017)

13

Zo všetkých vyzdvihujeme rok 2012, kedy bolo na Slovensku nadpriemerne veľa prípadov
smrti na zápal pľúc. V tomto roku však zaznamenali zhodou okolností aj významné
zníženie očkovaní aj napriek tomu, že pre ľudí nad 59 rokov a pre chronicky chorých
pacientov bez ohľadu na vek je očkovanie plne hradené zdravotnou poisťovňou. Kým
celkový európsky priemer bol 19% zo všetkých úmrtí na pľúcne ochorenia, Slovensko
evidovalo 31,5% a predbehlo ho len Portugalsko.
Vo všeobecnosti patrí Slovensku druhá priečka v úmrtnosti na zápal pľúc v rámci celej
Európskej únie. Celkovo ochorenia dýchacích ciest predstavovali v tomto roku 671 900
prípadov v rámci Európskej únie, čo je 13% všetkých ochorení. Zo štatistík tiež vyplýva,
že väčšiu časť populácie trpiacu na pľúcne choroby tvorili muži. Zo všetkých infikovaných
pacientov zomrelo na pneumóniu 19%. (Mediweb, 2019)
Ako sme už spomínali, komunitná pneumónia sa často vyskytuje aj u detí. Zdroje
uvádzajú, že do jedného roka veku je to približne od 15 do 20 detských pacientov, od 1 do
5 rokov okolo 30 až 40 prípadov a vo veku od 6 do 14 rokov 10 až 20 prípadov. Tieto
údaje sú vyrátané na 1000 detí za obdobie jedného roka.
Tak ako u dospelých pacientov aj u detí spôsobuje komunitná pneumónia v istých
prípadoch smrť. Pri priebehu ochorenia bez komplikácií je mortalita pod 0,5%, avšak za
prítomnosti rizikových faktorov až 30%. V rozvojových krajinách EÚ zomiera od 2 do 4
miliónov detí vo veku do 5 rokov za rok. (Vančíková, 2008)
Podľa Svetovej zdravotníckej organizácie je komunitná pneumónia najčastejšou príčinou
úmrtia detí zo všetkých infekčných ochorení v rámci Európy. Aj keď výskyt ochorenia
vďaka očkovaniu postupne klesá, stále sú ohrozené predčasne narodené deti, u ktorých
hrozí rozvoj závažnejšej formy ochorenia. Preukázal sa aj fakt, že incidencia ochorenia je
vyššia u chlapcov a to u všetkých vekových skupín. (Kuková & Duchoňová, 2013)

1.4 Druhy pneumónie
Klasifikácia pneumónie je možná z viacerých hľadísk. Podľa etiológie delíme pneumónie
na infekčné - vírusové, bakteriálne, mykotické, protozoálne a neinfekčné (pneumonitídy) –
aspiračné, inhalačné, postradiačné, intersticiálne, granulomatózne, hypersenzitívne
a poliekové. Z klinicko – epidemiologického hľadiska rozdeľujeme pneumónie na
14

komunitné,

nozokomiálne,

pneumónie

u imunokompromitovaných

pacientov,

ventilátorové a pneumónie v ústavoch sociálnej starostlivosti.
Komunitná pneumónia je pneumónia získaná mimo nemocnice či iného zdravotníckeho
zariadenia alebo pneumónia vyvinutá do 48 hodín od hospitalizácie. Predstavuje až 90%
všetkých pneumónií. Celosvetovo sa pohybuje v rozmedzí od 5 do 11 prípadov na 1000
obyvateľov. Vážnejší priebeh si vyžaduje hospitalizáciu, takýchto je okolo 20% zo
všetkých prípadov.
Nozokomiálna pneumónia je infekcia získaná v nemocničnom zariadení. Prejavy ochorenia
sa objavujú od 48 hodín od hospitalizácie až 14 dní po prepustení. Najčastejším
vyvolávateľom je Staphylococcus aureus, ale aj iné anaeróbne baktérie.
Pneumónia u imunokompromitovaných pacientov – tento druh postihuje pacientov
s oslabenou imunitou, s rôznymi imunitnými deficitmi, onkologicky chorých pacientov,
pacientov, ktorý sú liečení chemoterapiou, rádioterapiou alebo podstúpili transplantácie
kostnej drene, pľúc. Vyvolávateľmi sú vo väčšine prípadov Klebsiella pneumoniae,
Legionella pneumophila, Pseudomonas aeruginosa, cytomegalovírus, RS vírus, Aspergillus
fumigatus, Pneumocystis jirovecii, mikrobaktérie, Candida spp.
V prípade aspirácie nozokomiálnych patogénov, ktoré sa nachádzajú v oblasti orofaryngu
a žalúdka alebo anaeróbov (Peptostreptococcus spp., Bacteroides spp.) hovoríme
o ventilátorovej pneumónií.
Pneumónia v ústavoch sociálnej starostlivosti – pri tomto druhu pneumónie prevažujú
gram-negatívne baktérie, Staphylococcus aureus, Klebsiella pneumoniae. Je tu riziko
vzniku závažnejších infekcií. (Unilabs, 2017)
Pneumonitída, neinfekčná pneumónia, sa vyskytuje zriedkavejšie ako pneumónia, má však
široké spektrum príčiny vzniku. Aj keď je klinický obraz ochorenia mierny, niekedy
spôsobuje toto ochorenie život ohrozujúci stav. Priebeh môže byť akútny, subakútny alebo
chronický. Z etiologického hľadiska delíme pneumonitídu na aspiračnú, inhalačnú,
iatrogénnu (polieková, postradiačná) a imunoaberačnú (alergická, autoimunitná). (Jakubec
& Kolek, 2018)
Vírusové, bakteriálne, mykotické pneumónie a pneumónie zapríčinené parazitmi tvoria
špecifickú skupinu a ich podrobnejší popis nájdeme v nasledujúcej kapitole.
15

2. DIAGNOSTIKA PNEUMÓNIE

Správna diagnostika akéhokoľvek ochorenia je veľmi dôležitým krokom pred začatím
liečby. Podľa toho určujeme spôsob liečby a dávame pokyny k predchádzaniu komplikácií
či vývinu ďalších chorôb. Prvým krokom pri diagnostike je vylúčenie iného ochorenia,
ktoré môže ovplyvniť klinický obraz pneumónie. Ďalej je dôležitým faktorom prítomnosť
chronického ochorenia dýchacích ciest, prekonaný zápal pľúc a iné komorbidity pacienta.
Taktiež aktuálne ochorenia v rodine a cestovateľská anamnéza, pobyt v zdravotníckom
zariadení za posledné dva týždne a čas objavenia sa prvých príznakov. Vykonáva sa
mnoho fyzikálnych vyšetrení, rôzne laboratórne a zobrazovacie metódy, avšak aj bežné
prejavy ochorenia dýchacích ciest môžu byť prvými príznakmi pneumónie. Patria sem
kašeľ (takmer 100%), dýchavičnosť (od 60 do 70%), produkcia spúta (v 50% prípadov,
môže ale chýbať pri vírusových a mykoplazmových pneumóniách), pleulárna bolesť (od
50 do 60%), hemoptýza (50%). Prvé príznaky pneumónie nemusia mať iba respiračný
charakter, prejavujú sa aj horúčkou, ospalosťou, bolesťou svalov a kĺbov a dokonca môže
byť prítomný aj herpes simplex. (Dzúrik & Trnovec, 1997)

2.1 Spôsoby diagnostikovania
V prípade prítomných príznakov typických pre pneumóniu sú potrebné vyšetrenia
a diagnostické metódy na potvrdenie ochorenia.
Pri fyzikálnom vyšetrení sa zameriavame najmä na sluchové vyšetrenie hrudníka.
Prítomnosť pneumónie potvrdí piskľavý zvuk pri dýchaní, celkovo sťažené dýchanie
a vieme zistiť aj hlien v dýchacích cestách.
Z laboratórnych vyšetrení sledujeme známky zápalu – je to predovšetkým hladina CRP
v krvi. Pri zápale je jeho hladina zvýšená. Z pohľadu biochémie sa zápal podpisuje aj pod
zvýšenú hladinu leukocytov a erytrocytov, zvýšenú hodnotu pečeňových testov, mierne
príznaky dehydratácie organizmu a zhoršenú funkciu obličiek. Vyšetrenie krvných plynov
by sme mali požadovať pri podozrení na respiračnú insuficienciu. O nej hovoríme vtedy,
keď je saturácia kyslíka nameraná prstovým oxymetrom pod 92%.
Skiagram hrudníka je ďalší možný spôsob diagnostikovania komunitnej pneumónie.
Vyhotovujeme zadopredný a bočný obraz. O zápalovom procese svedčí čerstvý infiltrát
a prítomnosť minimálne dvoch príznakov zápalu dýchacích ciest. Skiagram hrudníka môže
16

taktiež upozorniť na možný rozpadový proces, pleurálny výpotok či pleuropneumóniu.
Falošný negatívny obraz môže vzniknúť v prípade dehydratácie, vykonania vyšetrenia
v priebehu prvých 24 hodín od objavenia prvých príznakov komunitnej pneumónie alebo
pri pneumónií spôsobenou Pneumocystis carinii, čiže vyvolávateľom zápalu pľúc
u imunokompromitovaných pacientov alebo pri ťažkej neutropénií.
Pri produktívnom kašli by sme mali vykašliavané spútum poslať na mikrobiologické
vyšetrenie ešte pred nasadením empirickej antibiotickej liečby aj napriek tomu, že až
u 50% všetkých prípadov sa z výsledkov vyšetrenia nedozvieme presného pôvodcu
ochorenia. Rozbor odobraného exsudátu by sa mal urobiť do dvoch hodín od vykonania
odberu. (Fibigr & Pauk, 2017)

2.2 Pravdepodobné patogény komunitných pneumónií
Zaradenie
Gram – pozitívne

Druh patogénu
Streptococcus pneumoniae, Streptococcus
pyogenes, Staphylococcus aureus

Gram – negatívne

Haemophilus influenzae, Moraxella
catarrhalis, Enterobacteriaceae spp,
Pseudomonas aeruginosa

Atypické

Mycoplasma pneumoniae, Legionella
pneumophila, vírusy chrípky A a B,
adenovírus

Tabuľka č. 1 Najčastejší pôvodcovia komunitnej pneumónie (Sarbacker et al., 2018)
Rezistentné pneumokoky sa najčastejšie vyskytujú u pacientov nad 65 rokov, u pacientov,
ktorí boli v posledných týždňoch (presnejšie 90 dní) liečení betalaktámovými
antibiotikami, u alkoholikov alebo u imunokompromitovaných pacientov či pacientov
s viacerými

ochoreniami

so

závažnejším

priebehom.

Haemophilus

influenzae,

Staphylococcus aureus, Legionella pneumophila či Enterobacteriaceae sa taktiež často
vyskytujú u starších pacientov, dlhodobo chorých pacientov v rôznych domovoch
a liečebniach a u pacientov s chronickou pľúcnou chorobou. Systémové užívanie antibiotík
a kortikosteroidov

môže

tiež

spôsobiť

prítomnosť

týchto

patogénov.

Pacienti

s komorbiditou tvoria rovnako ohrozenú skupinu a môžu sa u nich jednotlivé patogény
vyskytovať častejšie ako u zdravých jedincov. Pravdepodobná alebo dokázaná prítomnosť

17

aspirácie pri poruchách vedomia alebo zlá dentálna hygiena niekedy zapríčiňuje
prítomnosť anaeróbnej flóry.
Pseudomonas aeruginosa spôsobuje komunitnú pneumóniu najmä v prípade, keď sú
prítomné iné ochorenia (CHOCHP, cystická fibróza) alebo pacient užíva alebo v nedávnej
minulosti užíval širokospektrálne antibiotiká alebo kortikosteroidy. Malnutrícia je tiež
rizikovým faktorom prítomnosti tohto patogénu. (Ľuboš Drgoňa a kol., 2007)
Vyvolávateľ

Percentuálne zastúpenie

Streptococcus pneumoniae

19,3%

Klebsiella pneumoniae

8,2%

Mycoplasma pneumoniae

11,3%

Legionella pneumophila

1,9%

Haemophilus influenzae

3,3%

Chlamydophila pneumoniae

8,0%

Staphylococcus aureus

0,2%

Tabuľka č. 2 Etiológia komunitnej pneumónie (Tomášová, 2014)
Z tabuľky vyplýva, že najčastejším pôvodcom komunitnej pneumónie je patogén
Streptococcus pneumoniae. Spôsobuje pneumóniu najmä u veľmi mladých, alebo naopak
u starších pacientov. Je vyvolávateľom aj mnohých iných ochorení. Je najčastejšou
príčinou bakteriálnych meningitíd a druhým najčastejším pôvodcom zápalu stredného
ucha. Paradoxne je zložkou fyziologickej mikroflóry horných dýchacích ciest a patogénom
sa stáva len za určitých podmienok ako napr. oslabenie imunity.
Mycoplasma pneumoniae je taktiež známy vyvolávateľ komunitnej pneumónie. Je
pôvodcom mykoplazmových pneumónií. Žije ako parazit a nie je schopný samostatného
života. Je rezistentný na penicilín a ostatné β – laktámové antibiotiká. (Juhaňák, 2012)
Pneumóniu spôsobuje najmä u detí a mladých ľudí. Pneumónia, ktorej pôvodcom je práve
Mycoplasma pneumoniae, si vyžaduje hospitalizáciu len málokedy, od 2 do 30% prípadov.
Výskyt tejto baktérie je častejší v zime a medzi prvé príznaky ňou spôsobeného ochorenia
sú

tracheobronchitíd, hemolytické anémia, zvracanie a neurologické prejavy. (Kolek,

2002)

18

Klebsiella pneumoniae je percentuálne treťou najčastejšou baktériou spôsobujúcou
pneumóniu. Napáda najmä ľudí s oslabenou imunitou, nesprávnym životným štýlom alebo
pacientov nútených dodržiavať prísnu diétu.
Chlamydophila pneumoniae (Chlamydia pneumoniae) je atypický pôvodca komunitnej
pneumónie. Príznaky ochorenia sú podobné ako pri obyčajnom zápale pľúc, táto infekcia
však vyvoláva okrem typických prejavov aj faryngitídu, laryngitídu a sinusitídu. Priebeh
ochorenia si vyžaduje hospitalizáciu väčšinou len u starších pacientov. Priebeh ochorenia
je ľahkého charakteru a bez následkov po vyliečení. (Juhaňák, 2012)
Haemophilus influenzae vyvoláva komunitnú pneumóniu zväčša u fajčiaroch a ľudí
s CHOCHP obzvlášť po vírusovom ochorení. Musíme počítať aj s meningitídou.
Legionella pneumophilla spôsobuje pneumóniu predovšetkým v letných mesiacoch,
vyskytuje sa ale počas celého roka. Priebeh ochorenia je ťažký, sprevádzaný vysokými
horúčkami a môže postihnúť aj centrálny nervový systém.
Staphylococcus aureus predstavuje nebezpečenstvo v prvom rade pre starších pacientov,
pre jedincov zdržiavajúcich sa v sociálnych zariadeniach a po virózach. Priebeh ochorenia
býva vážny. (Kolek, 2002)

2.3 Špecifické mikrobiálne agensy pneumónií
Medzi špecifické mikrobiálne agens zaraďujeme takých pôvodcov pneumónie, ktoré sú
svojrázneho charakteru a odlišujú sa od bežných, najčastejšie sa vyskytujúcich pôvodcov
ochorenia. Patria sem vírusy, baktérie, plesne a rôzne parazity.
Zápaly pľúc spôsobené vírusmi sú po pneumónií spôsobenej Streptococcus pneumoniae
druhou najčastejšou skupinou, čo predstavuje od 13 do 50% monopatogénových
komunitných pneumónií a od 8 do 27% zmiešaných vírusovo-bakteriálnych komunitných
pneumónií. Najčastejšie sa vyskytujú u detí, mladistvých a neskôr riziko stúpa aj v staršom
veku. Priebeh ochorenia môže byť od bezpríznakového stavu až po život ohrozujúci stav
pacienta. Typickými pôvodcami vírusovej komunitnej pneumónie sú vírusy chrípky,
respiračne syncyntiálny vírus (od 1 do 4%), vírus parainfluenzy (od 2 do 3%), adenovírus
(od 1 do 4%), koronavírus (od 1 do 14%), humánny metapneumovírus (od 0 do 4%),
rinovírus či humánny bocavirus. Odlišnú skupinu tvoria herpetické vírusy, ktoré sú
zodpovedné za pneumónie u imunokompromitovaných pacientov.
19

Prenos týchto infekcií sa deje najčastejšie inhalačnou cestou, priamym kontaktom
s infikovanými predmetmi, transplantáciou infikovaných orgánov, krvnou cestou, slinami
či šírením cez zdravotnícky personál. Diagnostika týchto vírusov predstavuje izoláciu
a identifikáciu vírusu, cytologické vyšetrenia, prítomnosť protilátok a dokazovanie
patogénov v odobratom biologickom materiály. Medzi komplikácie vírusovej pneumónie
patria

superinfekcia,

respiračné

zlyhanie,

hemoptýza,

atelektáza,

pneumothorax,

hyperinflácia pľúc, rejekcia transplantovaného orgánu (pľúc). Neskoré a niekedy zároveň
aj nezvratné komplikácie sú bronchiektázie a bronchiálna astma. Liečba v sebe zahŕňa
podávanie analgetík, antipyretík, infúznu terapiu, oxygenoterapiu, ventilačnú podporu,
neustále monitorovanie pacienta a zabezpečenie pokoja na lôžku. Ak ide o ťažkú infekciu,
podávame systémové kortikoidy. Špeciálna antivírusová liečba je indikovaná len
v niektorých prípadoch infekcie.
Bakteriálne pneumónie sú najčastejším druhom infekčných pneumónií. Patogény
vyvolávajúce toto ochorenie delíme na typické a atypické. Typické sú grampozitívne
baktérie ako Streptococcus pneumoniae (celosvetovo najčastejší pôvodca komunitnej
pneumónie),

Staphylococcus

aureus,

Enterococcus

a gramnegatívne

baktérie

–

Haemophilus influenzae, Moraxella catarrhalis, Klebsiella pneumoniae, Escherichia coli,
taktiež typické nozokomiálne patogény ako sú Pseudomonas aeruginosa a Acinetobacter
baumannii.

Mycoplasma

pneumoniae,

Chlamydophila

pneumoniae,

Legionella

pneumophila či Coxiella burnetii predstavujú skupinu atypických patogénov.
Mykotické postihnutie pľúc delíme na oportúnne a endemické. Oportúnne sú spôsobované
oportúnnymi saprofyticky rastúcimi hubami a postihujú väčšinou imunosuprimované
osoby. Endemické mykózy postihujú zdravých jedincov. Príkladom mykotického patogénu
je Aspergillus sp., a Candida sp., ktoré spolu tvoria až 80% prípadov tejto infekcie.
Oneskorená či zanedbaná liečba mykotickej pneumónie zvyšuje úmrtnosť pacientov.
Poznáme viacero rizikových faktorov vzniku mykotickej infekcie pľúc. Patria sem najmä
dlhodobé užívanie antibiotík, dlhodobo zavedený žilový katéter, močový katéter, liečba
imunosupresívami vrátane kortikoidov, diabetes mellitus, dlhodobá hospitalizácia pacienta
(viac ako 20 dní), akútne zlyhanie obličiek, hemodialýza, porucha imunity buniek,
transplantácia orgánov a kostnej drene, hemoblastózy, prítomnosť nádorového ochorenia
a následná liečba chemoterapiou alebo rádioterapiou, bakteriálne infekcie a rôzne
chirurgické zákroky, ťažká trauma alebo popáleniny.

20

Postihnutie pľúc parazitmi vyvoláva rôzne ochorenia pľúc. Príčinou sú rozličné druhy
parazitov, prvokov, hlíst alebo bičíkovcov. (Jakubec & Kolek, 2018)
Toxoplazmóza je vyvolaná prvokom, ktorý nazývame Toxoplasma gondii. Vo väčšine
prípadov sa prenáša od darcu. Priebeh ochorenia je mierny, niekedy aj bezpríznakový.
Komplikácie vznikajú predovšetkým u pacientov s oslabenou imunitou, kedy môže priebeh
nadobudnúť až život ohrozujúci stav. Ochorenie je obzvlášť hrozbou pre tehotné ženy,
pretože môže byť ohrozený aj plod. Najhoršou formou je infekcia spojená so septickým
šokom. Až 80% pacientov umiera na tento druh nákazy. Diagnostika spočíva vo vykonaní
RTG snímky a liečba trvá najmenej 6 týždňov. Proti toxoplazmóze neexistuje očkovanie,
môžeme sa ňou nakaziť ale iba raz za život. (Lekár.sk, 2019)
Malý červ Strongyloides stercoralis patriaci medzi hlísty spôsobuje strongyloidózu. Je to
ochorenie typické skôr pre tropické a subtropické oblasti, zriedkakedy sa vyskytuje aj
v miernom pásme. Prejavy ochorenia sú kašeľ, dýchavičnosť, piskľavý hlas pri dýchaní,
hemoptýza, bolesť hrdla, Loefflerov syndróm. Môže byť postihnutý aj gastrointestinálny
trakt, kedy sa objavuje bolesť brucha, hnačky a krv v stolici. Vážnou komplikáciou je
hyperinfekčný syndróm spojený s uvoľnením lariev z GIT cez črevá do krvného obehu,
kedy môže dôjsť k poškodeniu pľúc, pečene, srdca, centrálneho nervového systému,
endokrinných žliaz či dokonca k zlyhaniu viacerých orgánov naraz až k septickému šoku.
V takomto prípade je úmrtnosť 10 až 80%. V rámci diagnostiky sa vyšetruje stolica,
dvanástnikova šťava, mikroskopicky sa vyšetruje spútum a pleurálna tekutina. Liečba
v sebe zahŕňa podávanie thiobendazolu, ivermektínu, albendazolu alebo ich kombináciu.
Pľúcna toxokaróza je zapríčinená pôvodcami Toxocara canis alebo Toxocara cati.
Z vajíčok sa v črevách vyvíjajú larvy, ktoré sa neskôr dostávajú do systémového obehu.
Toxokaróza môže prebiehať ako akútna bronchitída, bronchiálna astma alebo klasický
zápal pľúc. Prejavuje sa kašľom, horúčkami a sťaženým dýchaním. V diagnostike sa
využíva detekcia špecifických IgE protilátok a identifikovaním antigénov Toxocary.
Mierny priebeh ochorenia si nevyžaduje liečbu, keďže môže dôjsť k spontánnej zmene
stavu a priebehu ochorenia. Pri ťažšom priebehu sa podáva albendazol alebo mebendazol,
diethylkarbamazin, pri závažnejších stavoch sa pridávajú k liečbe aj kortikoidy. (Jakubec
& Kolek, 2018)
Parazit nazývaný Echinococcus granulosus vyvoláva ochorenie nazývané pľúcna
echinokokóza. Je to závažné ochorenie, ktoré sa prenáša zo zvierat na ľudí. Z vajíčok sa
21

v čreve vyvíjajú larvy, ktoré črevnou stenou prechádzajú do ďalších orgánov a vytvárajú
cysty. Príznakmi ochorenia sú zvýšená teplota, suchý kašeľ, dýchavičnosť a bolesť
hrudníka. (Poláček et al., 2011) Pretrhnutie cysty a prienik do bronchov spôsobuje
hemoptýzu, astmatické prejavy, dokonca anafylaktický šok či sepsu. Prasknutie cysty do
pleurálnej dutiny môže vyvolať pleurálny výpotok, empyém či pneumothorax. Pri
diagnostike sa väčšinou robí CT hrudníka, kde je jasne vidieť cystu s menšími dcérskymi
cystami vo svojom vnútri. Diagnostika je založená na hľadaní špecifických protilátok.
Liečba echinokokózy pozostáva z chirurgického zákroku a podávania albendazolu.
Pľúcna askarióza je ochorenie spôsobené hlístami, konkrétne škrkavkou detskou (Ascaris
lumbricoides). Priebeh ochorenia je rovnaký ako pri pľúcnej echinokokóze. Symptómy
postihnutia pľúc môžu byť od mierneho kašľa až po Loefflerov syndróm. Ďalšími
príznakmi sú kašeľ, bolesť na hrudníku, hemoptýza a dýchavičnosť. Niekedy je prítomná
aj horúčka, nechutenstvo a bolesť hlavy či svalová bolesť. Pri dýchaní počuť piskot. Pri
ochorení ukazuje skiagram hrudníka infiltráty, v krvi sú prítomné eozinofílie, celkové aj
špecifické IgE. Diagnostika spočíva v detekcií lariev v respiračných sekrétoch alebo
v žalúdočnej šťave. Ako liečbu podávame mebendazol, albendazol, prípadne ivermektín.
Pri bronchospazme podávame bronchodilatanciá a v ťažších prípadoch sú indikované
kortikoidy.
Príčinou pľúcnej amebiázy je améba zvaná Entamoeba histolyticum. K infikovaniu
dochádza skonzumovaním kontaminovaných jedál, vodou alebo rukami. V čreve sa z cýst
vytvárajú trofozoity, ktoré cez stenu čreva prejdú do krvného obehu. Tie sú neskôr
viditeľné aj vo vykašlanom spúte. Ako príznaky bývajú prítomné horúčka, hrudníková
bolesť, suchý alebo produktívny kašeľ, hemoptýza až príznaky šoku. Najbežnejší spôsob
diagnostikovania je sérologické vyšetrenie alebo nepriamy hemoglutinačný test. Liekom
prvej voľby je metronidazol.
Pľúcna leishmanióza postihuje najmä osoby s HIV alebo pacientov po pľúcnej
transplantácií. Pôvodcom ochorenia je Leishmania donovani alebo chagasi, ktoré
spôsobujú

pneumóniu,

pleurálny

výpotok

či

lymfadenopatiu.

Choroba

býva

diagnostikovaná mikroskopickým preukázaním leishmánií v biologických materiáloch
alebo sérologicky. Ako liečba sa používa päť - valentná antimonová zlúčenina, pentamidín.
(Jakubec & Kolek, 2018)

22

Trypanosomiáza je parazitárne ochorenie, ktoré sa vyskytuje v Afrike a prenášačom hmyz
– mucha. Pôvodcom ochorenia môžu byť dva druhy parazitov - Trypanosoma brucei
rhodesiense alebo Trypanosoma brucei gambiense. (Husarčeková, 2006)
Pôvodcom babeziózy je prvok rodu Babesia, ktorý napáda červené krvinky. Prenášačmi
ochorenia sú kliešte. Je to infekčné ochorenie prevádzané únavou, bolesťami hlavy,
horúčka, zimnica alebo nadmerné potenie. V prípade, že sa napadnuté červené krvinky
nebudú vedieť znovu vytvárať, môže sa vyvinúť aj anémia. (Zdraví - Babezióza, 2020)
Menej časté sú ochorenia, ktoré nazývame filarióza, dirofilariáza, ankylostomóza,
paragonimiáza, trichinelóza a pľúcna schistosomóza. Všetky sú spôsobené určitými druhmi
parazitov a spôsobujú infekčný zápal pľúc. (Jakubec & Kolek, 2018)

23

3. LIEČBA PNEUMÓNIE

3.1 Ambulantná liečba
Ambulantná liečba pneumónie v sebe zahŕňa protiinfekčnú a doplnkovú liečbu.
Protiinfekčná liečba pozostáva z podávania antibiotík empiricky a to tak, že interval medzi
kontaktom s lekárom a začatím liečby by nemal trvať viac ako 8 hodín. Ak je možné, aj
napriek nasadenej liečbe treba vykonať základné laboratórne vyšetrenia a odber spúta na
kultiváciu a podľa výsledkov liečbu spresniť. Môžeme taktiež vykonať sérologické
vyšetrenie na chlamýdie, mykoplazmy, antigény pneumokokov a legionel v moči. Ak sa
stav pacienta nezlepšuje v priebehu nasledujúcich 2-4 dní, treba opakovane vykonať
mikroskopické testy, zistiť prítomnosť zápalu krvným obrazom alebo CRP testom
a v prípade potreby liečbu zmeniť alebo doplniť. Antibiotická liečba trvá väčšinou 7 až 10
dní, pri podozrení, že je vyvolávateľom ochorenia atypické agens 14 až 21 dní a pri
legionelovej pneumónií 21 dní. Po troch dňoch sa kontroluje stav pacienta a pri zistení
neefektívnosti liečby nasadíme iné antibiotiká alebo lekár rozhoduje o hospitalizácií.
Doplnkovú liečbu tvoria antitusiká podávané pri suchom a dráždivom kašli a analgetiká
pôsobiace proti bolesti. Veľmi dôležitý je dostatočný príjem tekutín, kalórií a vitamínov.
Podávanie mukolytík treba prehodnotiť a používať iba pri vlhkom, prieduškovom kašli. Za
6 týždňov je možné vykonať opakovane aj laboratórne vyšetrenia, tie sú však potrebné len
v prípade neúčinnosti liečby, zhoršenia stavu pacienta alebo ak ochorenie malo
mimoriadny, závažnejší priebeh. (Kolek et al., 2011)

3.2 Komunitná pneumónia vyžadujúca hospitalizáciu
V prípade závažnejšieho priebehu pneumónie či prítomností iných ochorení alebo
komplikácií je niekedy ambulantná liečba nepostačujúca. Vtedy je potrebná hospitalizácia
pacienta. To, či je hospitalizácia potrebná určuje lekár podľa určitých kritérií. Častým
dôvodom je zlyhanie ambulantnej liečby alebo prítomnosť rizikových faktorov zvyšujúcich
úmrtnosť pacientov. Ohrozenou skupinou sú pacienti vo vyššom veku (nad 65 rokov), deti
(hlavne novorodenci), pacienti s pneumóniou a zároveň s prítomnosťou aj iného ochorenia
(chronická obštrukčná choroba pľúc, diabetes mellitus, chronické renálne zlyhanie,
srdcová insuficiencia, chronická hepatopatia,

hospitalizácia pacienta s pneumóniou

v priebehu 1 roka, podozrenie na aspiráciu, prítomnosť nádorového ochorenia, chronický
abúzus alkoholu, malnutrícia), pacienti, ktorí majú závažnejšie klinické prejavy ochorenia
24

(hypoxémia, dyspnoe, tachypnoe, hypotermia, znížený krvný tlak, dehydratácia,
oligúria/anúria, prejavy sepsy aj iné extrapulmonálne prejavy), pacienti so zlými
laboratórnymi výsledkami (leukocytóza, vysoké hodnoty CRP, acidóza, hyponatrémia,
hyperglykémia, urémia) alebo s RTG nálezom dokazujúcim prítomnosť zápalu a výpotku.
V prípade poruchy vedomia, šoku, respiračnej nedostatočnosti napriek kyslíkovej liečbe
alebo pri potrebe pľúcnej ventilácie je indikovaná hospitalizácia pacienta na jednotku
intenzívnej starostlivosti.
Hospitalizácia je často potrebná aj u detských pacientov. Riziká vzniku komunitnej
pneumónie u detí sú najmä nízky vek (menej ako 5 rokov), prematurita, malnutrícia,
komorbidita, nízka sociálna úroveň rodiny, v ktorej dieťa vyrastá, zdržiavanie sa
v kolektíve. Pre nasadenie vhodnej antibiotickej liečby je dôležité včasné diagnostikovanie
pravdepodobného ochorenia.
O hospitalizovaní detského pacienta rozhoduje taktiež lekár zohľadnením viacerých
faktorov. Všeobecné faktory hospitalizácie sú hypoxémia, známky dehydratácie a vek
dieťaťa nižší ako 3 mesiace. Malé deti majú totižto sklon k náhlemu zhoršeniu stavu.
V prípade vracania je potrebná infúzna liečba, čo je ďalší dôvod hospitalizácie. RTG nález
pacienta, u ktorého je nutná hospitalizácia zobrazuje prítomnosť pleumolárneho výpotoku.
Ďalším príznakom, ktorý predstavuje závažnejší stav ochorenia a poukazuje na nutnosť
hospitalizácie je zvýšená teplota (> 38,5°C) či anorexia. Vysoké riziko komplikácií
pneumónie je komorbidita a prítomnosť iných ochorení napr. pľúc, srdca, obličiek,
vrodená alebo získaná imunodeficiencia, onkologické choroby či cukrovka. Veľkú rolu
zohráva aj sociálne založenie rodiny, v ktorej dieťa vyrastá a možnosť rodičov realizovať
a akceptovať liečbu. (Dluholucký, 2009)
V určitom stupni ochorenia je niekedy potrebné umiestnenie pacienta na oddelenie
intenzívnej starostlivosti. Faktory, ktoré o tejto hospitalizácií rozhodujú sú vek pacienta
(menej ako 6 mesiacov), bakteriémia, diagnostikovaná extrapulmonálna infekcia, prejavy
sepsy, alterácia mentálneho stavu, kŕčové stavy, celkový rozvrat metabolizmu. Prítomnosť
iného ochorenia, napr. srdca, obličiek, iné pľúcne ochorenie, imunitná nedostatočnosť,
nádorové ochorenie, diabetes mellitus môže spôsobiť ďalšie komplikácie, kvôli ktorým
bude nutná hospitalizácia na oddelení JIS. RTG nález takéhoto pacienta má rýchlu
progresiu a je prítomný výpotok, vykazuje podozrenie na rozpadový proces a poukazuje na
viac ako 1 lalok postihnutý zápalom. Pneumónia u detí môže viesť k poruche vedomia,
25

šoku, respiračnej insuficiencii aj napriek kyslíkovej terapií aj k metabolickým rozvratom.
V prípade týchto stavov sa indikuje hospitalizácia na anesteziologicko – resuscitačné
oddelenie. (Ľuboš Drgoňa a kol., 2007)
Vek

Počet dychov

<2 mesiace

>60 – 70/ min.

2 – 12 mesiacov

>50/ min.

1 – 5 rokov

>40/ min.

5 rokov

>30/min.

Tabuľka č. 3: Kritériá na tachypnoe u detí podľa WHO (Ľuboš Drgoňa a kol., 2007)
Na posúdenie závažnosti komunitnej pneumónie je známych niekoľko hodnotiacich
systémov. Skórovacie systémy PSI, CURB – 65 a CRB – 65 sú najznámejšie a sú primárne
určené ako pomôcka pri rozhodovaní o hospitalizácií pacienta. Poznáme aj iné, menej
používané skórovacie systémy. Patria sem ATS/IDSA, CURXO – 80, SMART – COP
a SMART – CO. Samozrejme musíme brať do úvahy zdravotný stav, výsledky vyšetrení
a odborníci odporúčajú aj sledovanie saturácie kyslíka v krvi pulzným oxymetrom.
PSI (Pneumonia severity index) je hodnotiaci systém, ktorý bol vyvinutý v Amerike pod
vedením profesora Fineho. Podkladom vývinu bola retrospektívna analýza 14 199
prípadov pneumónie u dospelých. Kritériom pre hodnotenie závažnosti ochorenia bolo
prežitie resp. neprežitie po mesiaci od začiatku choroby.
Princípom hodnotenia je triedenie pneumónie do piatich skupín podľa počtu rizikových
bodov, ktoré prideľujeme podľa veku, pohlavia, sociálneho postavenia, prítomnosti iného
ochorenia a na základe vyšetrení pacienta. Podľa týchto kritérií určujeme závažnosť
ochorenia a ďalej stanovujeme spôsob liečby.
Do prvej skupiny patria nerizikoví pacienti. V ich prípade je liečba ambulantná
a podávame antibiotiká na základe vyšetrení. Do druhej a tretej skupiny zaraďujeme
pacientov s vážnejšími príznakmi a komorbiditou. Patria sem najmä starší ľudia. Liečba je
tiež antibiotická, je však doporučené opakovať vyšetrenia v priebehu nasledujúcich 48
hodín. Štvrtú a piatu skupinu tvoria vysoko rizikoví pacienti, u ktorých je nutná
hospitalizácia. (Beneš et al., 2012)

26

Rizikové kritériá

Body

Muži

Vek

Ženy

Vek – 10

Ústav sociálnej starostlivosti

₊ 10

Pridružené ochorenia
Malígny nádor

₊ 30

Choroby pečene

₊ 20

Srdcové zlyhanie

₊ 10

Cerebrovaskulárna choroba

₊ 10

Choroba obličiek

₊ 10

Fyzikálne vyšetrenia
Porucha vedomia

₊ 20

Dychová frekvencia ≥ 30/min

₊ 20

Systolický tlak krvi < 90 mm Hg

₊ 20

Teplota < 35°C alebo ≥ 40 °C

₊ 15

Tepová frekvencia ≥ 125/min

₊ 10

Laboratórne a RTG nálezy
pH arteriálnej / kapilárnej krvi < 7,35

₊ 30

urea v sére ≥ 10,7 mmol/l

₊ 20

sodík v sére < 130 mmol/l

₊ 20

glykémia ≥ 13,9 mmol/l

₊ 10

hematokrit < 30%

₊ 10

saturácia kyslíka v krvi < 90% podľa pulzného
oxymetra

₊ 10

pleurálny výpotok

₊ 10

Tabuľka č. 4 Klasifikácia pacientov s komunitnou pneumóniou podľa systému PSI
(Beneš et al., 2012)
Pacienti do 50 rokov bez príznakov uvedených v tabuľke č. 4 a v stabilizovanom stave
zaraďujeme do prvej skupiny. U ostatných vypočítavame skóre podľa tabuľky č. 4.

27

Počet bodov

Skupina

Úmrtnosť

Doporučený
spôsob liečby

I

0,1%

Ambulantne

II

≤ 70

0,6 %

Ambulantne

III

71 – 90

2,8 %

Krátka
hospitalizácia

IV

91 – 130

8,2 %

hospitalizácia

V

Viac ako 130

29,2 %

Hosp. na JIS

Tabuľka č. 5 Riziko úmrtnosti podľa systému PSI (Beneš et al., 2012)
Skórovací systém CURB bol vyvinutý vo Veľkej Británii. Názov pochádza zo štyroch
parametrov, a to C – confusion (zmätenosť), U – urea (hladina urei v sére), R – respiratory
rate (dychová frekvencia) a B – blood pressure (tlak krvi). Neskôr sa pridružil aj ďalší
parameter – vek pacienta, a tak vznikol CURB – 65. Nemeckí lekári vypustili meranie urei
v sére a tak vznikla variácia CRB – 65. Pri využívaní tohto hodnotiaceho systému nie sú
potrebné žiadne odbery a laboratórne vyšetrenia. Táto metóda je preto vhodná na využitie
v ambulantnej praxi. Princíp hodnotenia spočíva v pridelení jedného bodu za tzv. splnený
parameter. Celkový počet bodov určuje závažnosť ochorenia a spôsob liečby. Parametre
sú: vzniknutá zmätenosť, urea v sére vyššia ako 7 mmol/l, frekvencia dýchania viac ako
30/min., systolický tlak menej ako 90 mm Hg alebo diastolický menej 60 mm Hg a vek
vyšší ako 65 rokov. (Beneš et al., 2012)
Skupina

Počet bodov

Úmrtnosť

Doporučený
spôsob liečby

CURB – 65

CRB - 65

1

0–1

1,5%

Ambulantná

2

2

9,2 %

Hospitalizácia

3

3–5

22 %

Hosp. na JIS

1

0

1,2 %

Ambulantná

2

1–2

8,15%

Hospitalizácia

3

3-4

31%

Hosp. na JIS

Tabuľka č. 6 Klasifikácia pacientov s komunitnou pneumóniou podľa systému CURB –
65. (Beneš et al., 2012)

28

3.3 Antibiotická liečba
Liečba antibiotikami je potrebná ako u hospitalizovaných pacientov, tak aj počas
ambulantnej liečby. Pri ambulantnej liečbe volíme najmä aminopenicilíny, aminopenicilíny
s inhibítormi β - laktamáz

alebo cefalosporíny II. Generácie (cefuroxim, cefaclor,

cefprozil). Širokospektrálne využitie majú cefalosporíny III. Generácie. Najúčinnejší na
liečbu je cefixim. Pri podozrení na atypického vyvolávateľa ochorenia sa podávajú
makrolidové antibiotiká ako sú azitromycín, klaritromycín, roxitromycín. Taktiež sú
vhodné tetracyklíny alebo respiračné fluorochinolóny. Pri ambulatnej liečbe by sa mali
antibiotiká nasadiť najneskôr do 8 hodín.
Pneumónia s ťažkým alebo stredne ťažkým priebehom si vyžaduje hospitalizáciu.
U hospitalizovaného pacienta by sa mali antibiotiká nasadiť najneskôr do 4 hodín od
diagnostikovania ochorenia. Antibiotiká sa vtedy podávajú intravenózne a v kombinácií.
Pri stredne ťažkom priebehu je možné po niekoľkých dňoch (cca po 2 až 5 dňoch) prejsť
na perorálnu liečbu v závislosti od stavu pacienta. Antibiotiká, ktoré pacientovi podávame
by mali pokrývať typické aj netypické agens. Pri pneumónií s ťažkým priebehom
podávame aminopenicilíny kombinované s inhibítormi β-laktamáz alebo cefalosporíny III.
generácie s makrolidmi, či trojkombináciu doplnenú o aminoglykozidy (gentamicín,
amikacín, tobramycín). U pacientov nakazených infekciou Pseudomonas aeruginosa je
indikovaná kombinácia antipseudomonádových β-laktámových antibiotík s klasickým
fluorochinolónom alebo s aminoglykozidmi. Po výsledkoch kultivácie treba prejsť na
cielenú liečbu, ktorej trvanie je individuálne u každého pacienta. Pri normálnom priebehu
stačí podávanie počas 7 až 10 dní, ak je prítomné atypické agens, liečba antibiotikami si
vyžaduje 14 až 21 dní. (Unilabs, 2017)
Dĺžka antibiotickej liečby u detských pacientov nie je presne určená, závisí od klinickej
odpovede, mikrobiologických a laboratórnych vyšetrení. Pri bakteriálnej pneumónií by
však užívanie antibiotík nemalo trvať dlhšie ako 14 dní ak to nie je nutné, aby nedošlo
k rezistencií na ne. (Ľuboš Drgoňa a kol., 2007)
Rezistencia totiž predstavuje jednu z najväčších hrozieb pre verejné zdravie obyvateľstva,
pretože okrem toho, že si ochorenie v prípade rezistencie na antibiotiká vyžaduje dlhšiu
dobu hospitalizácie a vyššie náklady na liečbu pacienta, je práve jedným z dôvodov
vysokej úmrtnosti či už na pneumóniu alebo na iné ochorenia. (ŠÚKL, 2020)

29

Patogén
Streptococcus pneumoniae
Chlamydophila pneumoniae
Mycoplazma pneumoniae
Haemophilus influenzae
Moraxella catarrhalis
Klebsiella pneumoniae

Pseudomonas aeruginosa

Staphylococcus aureus
citlivý na betalaktamázy MSSA
Staphylococcus aureus
rezistentný na
meticilín/oxacilín - MRSA
Legionella spp.

Antimikrobiálna liečba
(1.voľba)
Penicilín, aminopenicilín
Makrolid, respiračný
fluorochinolón, doxycyklín
Aminopenicilín (s
inhibítorom betalaktamáz),
cefalosporíny II. gen.
Cefalosporíny II. gen.
Aminopenicilín
s inhibítorom betalaktamáz
Piperacilín/tazobaktam,
ciprofloxacín, ceftazidím,
cefoperazón
Oxacilín, cefalosporín
II.gen., príp. I. gen
Aminopenicilín s
betalaktamázou
Linezolid, glykopeptid –
vankomycín, teikoplanín

Antimikrobiálna liečba
(2.voľba)
Makrolid, respiračný
fluorochinolón
Fluorochinolón
Makrolid, fluorochinolón,
respiračný fluorochinolón
Fluorochinolón,
cefalosporín III. gen.
Aminoglykozid,
karbapeném
Vankomycín, klindamycín,
linezolid, cefalosporín
III.gen.
Tigecyklín, daptomycín

Makrolid, respiračný
Rifampicín, ale iba
fluorochinolón,
v kombinácií
fluorochinolón
Vírus chrípky
Oseltamivir, zanamivir
Tabuľka č. 7 Odporúčané antibiotiká na cielenú liečbu komunitnej pneumónie (Kajtár,
2015)

3.4 Iné spôsoby liečby
Medzi ďalšie spôsoby liečby okrem antibiotickej patrí imunomodulačná a profylaktická
liečba. Imunomodulačná liečba znamená ovplyvnenie imunitného systému úpravou jeho
funkcií. Odporúča sa ako súčasť prevencie predovšetkým u pacientov s chronickou
chorobou, s oslabenou imunitou a aj ako doplnková liečba napr. pri užívaní antibiotík.
(Zdravie.sk, 2017) Profylaktická liečba znamená zamedzenie vzniku nákazy. Je to istý
spôsob ochrany pred ochorením. Predstavuje cielenú prevenciu ochorenia. (Wikipédia,
2020)
Pri syndróme systémovej zápalovej odpovede organizmu a septickom šoku podávame
kortikoidy s predpokladom imunosupresívneho efektu. Väčšinou je to metylprednisolon
0,5mg/kg hmotnosti pacienta na deň. Prípadne je možné liečbu doplniť o makrolidy
v bežnej dávke. Najmä u imobilných pacientov je odporúčané podávanie heparínu ako

30

prevencia vzniku trombov. Treba si všímať komorbidity pacienta pľúcneho aj
mimopľúcneho typu a dbať na prítomnosť iných ochorení. K terapii pacienta patrí aj
sledovanie nutričných parametrov. Podľa klinického stavu pacienta môžeme nutríciu
realizovať formou parenterálneho podania stravy alebo sippingu.
Na potlačenie symptómov podávame analgetiká na tlmenie bolesti, zväčša tramadol alebo
pethidin. Niekedy sú potrebné kombinácie analgetík a antiflogistík, pri horúčke podávame
aj antipyretiká. Expektoranciá a mukolytiká sú potrebné na rozpúštanie hlienov a následne
ich uvoľnenie z dýchacích ciest. V niektorých prípadoch sú indikované bronchodilatanciá,
snažíme sa voliť najmä tie s krátkodobým účinkom. Pri suchom, dráždivom kašli tlmíme
nepríjemnosť antitusikami.
Nefarmakologická liečba v sebe zahŕňa oxygenoteriu, ktorá je indikovaná pri hypoxémií,
kedy saturácia kyslíka klesá pod 90 %. Prietok kyslíka je ovplyvnení inými prítomnými
chorobami (napr. CHOCHP) a závažnosťou hypoxémie. Dodržanie režimových opatrení
vo veľkej miere prispieva k pozitívnemu priebehu ochorenia a k správnej a dostatočnej
liečbe. Rehabilitácia zahŕňa dychové a pohybové cvičenia chorého, včasnú mobilizáciu
a to všetko individuálne alebo pod dohľadom odborníka.
Chirurgické zákroky sú indikované v prípade vzniku komplikácií. Patria sem terapeutická
bronchoskopia s lokálnou aplikáciou mukolytík a odsatím usadeného spúta v dýchacích
cestách. Ako prevencia pred usadením mykotickej infekcie v dýchacích cestách sa využíva
pleurálna punkcia parapneumonického výpotku, hrudná drenáž empyému, ojedinele aj
resekcia pľúc. (Kajtár, 2015)

31

4. RIZIKOVÉ FAKTORY OCHORENIA

Rizikové faktory komunitnej pneumónie môžeme rozdeliť z rôznych hľadísk do viacerých
skupín. Najčastejšie sú to chronické ochorenia dýchacieho systému vrátane chronickej
obštrukčnej choroby pľúc, chronickej bronchitídy aj bronchiálnej astmy. Spomínané
ochorenia sú obzvlášť nebezpečné počas hospitalizácie pacienta. Riziko predstavuje aj
ochorenia ústnej dutiny (periodontitída). Vyšším rizikovým faktorom pneumónie je terapia
inhalačnými a celkovými kortikoidmi, diagnostikované ochorenia v nosovej oblasti, ústnej
dutiny, hltanu a iných horných častí tráviaceho traktu. Komplikácie pneumónie môže
spôsobiť zlyhanie srdca, a to tak, že tekutina v alveolách podporuje množenie baktérií.
Riziko predstavujú aj neurologické ochorenia, keďže môžu poškodiť reflex kašľu.
Nebezpečenstvo a komplikácie zdravotného stavu spôsobuje aj zvýšená hladina cukru
(diabetes mellitus), ochorenie pečene či gastroezofageálny reflux. Pri refluxe komplikácie
nespôsobuje samotné ochorenie, ale lieky znižujúce sekréciu žalúdočnej kyseliny
(antacidá). Ohrozenou skupinou sú aj pacienti s primárnymi alebo sekundárnymi
imunodeficitmi, pacienti s nádorovými ochoreniami či osoby s vyšším BMI (body mass
index). Medzi demografické a socioekonomické faktory patrí vyšší vek, nižšia úroveň
vzdelávania a nižšia ekonomická úroveň, sociálna izolovanosť.
Životný štýl vo veľkej miere ovplyvňuje priebeh choroby. Fajčenie a nadmerný príjem
alkoholu predstavujú veľké riziko nielen u pacientov trpiacich pneumóniou. Z faktorov
životného prostredia najviac vplýva na zdravie respiračného systému prach, dym, rôzne
výpary, náhle zmeny teplôt, zamestnanie, bydlisko, bývanie s deťmi a domácimi
zvieratami. (Jakubec & Kolek, 2018)

32

Faktory hostiteľa

Vek

Imunokompetentný

>
5
0
r
o
k
o
v

kardiovaskulá
rne
a cerebrovask
ulárne
ochorenia


Vonkajšie faktory

Imunokompromit
ovaný
 HIV

chronické
respiračné
ochorenia



chronické
ochorenie
obličiek

chronické
hepatálne
ochorenia
 diabetes



malignita





Behavioráln
e faktory

Socioekonomické




zvyšujúce
riziko
vírusovej
respiračnej
infekcie
inštitucional
izácia
(domov
sociálny
služieb,
atd.)



vyso
ká
konz
umác
ia
alkoh
olu
 fajče
nie

transplantá
cia orgánu
alebo
kostnej
drene
 funkčná/anat
 autoimunit
omická
né
asplénia
ochorenie
 alkoholizmus
 imunosupr
esíva
kortikoidy
 cerebrospinál
 primárna
ny leak
imunodefi
ciencia
Tabuľka č. 8 Faktory spojené so zvýšeným rizikom pneumokokových ochorení
u dospelých (Solovič, 2011)

33

4.1 Rizikové faktory u imunokompromitovaných pacientov
Imunokompromitovaní

pacienti

tvoria

skupinu

pacientov

s určitou

imunitnou

nedostatočnosťou. Patria sem onkologickí pacienti, pacienti po transplantáciách
krvotvorných buniek a orgánov, pacienti podstupujúci liečbu imunosupresívami, HIV
pozitívni pacienti, pacienti s ochorením diabetes mellitus, pacienti, ktorí majú závažné
metabolické poruchy, predčasne narodení novorodenci, seniori, narkomani, pacienti po
komplikovaných operáciách, pacienti s vrodenými poruchami imunitného systému. (Ľuboš
Drgoňa a kol., 2007). Títo pacienti sú často ohrození závažnými, niekedy až život
ohrozujúcimi infekciami. Neprítomnosť alebo zmena imunitnej odpovede môže zmeniť
klinický obraz infekcie a poskytnúť tak falošný výsledok vyšetrenia. Preto je nutná čo
najrýchlejšia diagnostika a následne liečba, aby infekcia nenabrala agresívny a v mnohých
prípadoch aj fatálny priebeh. Aj u pacienta s imunodeficitom môže byť pneumónia
vyvolaná takým patogénom, ktorý spôsobuje zápal aj u zdravého jedinca, avšak priebeh je
o dosť komplikovanejší a stav pacienta závažnejší. Bežné sú u nich oportúnne patogény.
Sú to mikroorganizmy, ktoré nedokážu vyvolať ochorenie u imunokompetentných ľudí.
(Jakubec & Kolek, 2018)

34

Imunodeficit
Deficit B protilátkovej
imunity

Druhy imunodeficitov
Typické patogény
1. Vrodené
Streptococcus pneumoniae,
protilátkové –
Staphyllococcus aureus,
genetické defekty
Haemophilus,
2. Sekundárne
enterobaktérie
protilátkové – strata
imunoglobulínov,
glomerulonefritída,
exsudatívna
enteropatia,
nedostatočná tvorba
imunoglobulínov,
nádory buniek
produkujúcich
imunoglobulíny
Deficity T bunkovej imunity
1. Vrodené bunkové
Intracelulárne patogény
imunodeficity
(mykobaktérie, vírusy,
2. Získané bunkové
huby, prvoky)
imunodeficity
Deficit prirodzenej imunity
1. Neutropénia
1. častá fáza –
2. Porucha funkcie
grampozitívne koky
granulocytov –
2. neskorá fáza –
myeloproliferáciou,
gramnegatívne infekcie,
transplantáciou
mykotické infekcie,
kostnej drene,
cytomegalovírus,
iatrogénne,
herpesvírus
-k infekciám dochádza
pri znížení počtu
neutrofilov
Poruchy fagocytózy
1. Vnútorná porucha –
Bakteriálne infekcie
porucha
bakteriocídnych
enzýmov
2. Poruchy fagocytózy
pri metabolických
poruchách – diabetes
mellitus, urémia pri
poruchách obličiek
alebo pečene
Deficity komplementov
1. Vrodené
2. Získané
Tabuľka č. 9 Možné imunodeficity u imunokompromitovaných pacientov, ich druhy
a príslušné patogény (Jakubec & Kolek, 2018)

35

4.2 Komplikácie pneumónie
Komplikácie pri pneumónií zasahujú do liečby, predlžujú ju a niekedy aj znižujú účinnosť.
Komplikácie spôsobujú vo väčšine prípadov iné ochorenia, ktoré sú prítomné u pacientov
liečených na pneumóniu. Patria sem respiračné zlyhanie a septický stav. Ostatné
komplikácie delíme na lokálne, ktoré sú charakteristické tým, že postihujú respiračný
systém rovnako ako pneumónia a vzdialené, ktoré sú infekčné alebo neinfekčné. Medzi
lokálne komplikácie patria atelektáza, hemoptýza, bronchiektázie.
Atelektáza je spôsobená hlienmi, ktoré upchávaním dýchacích ciest komplikujú priebeh
ochorenia. Lieči sa bronchoskopicky. Hemoptýza a bronchiektázia sú menej častou
komplikáciou pneumónie, vyskytujú sa skôr pri nekrotizujúcej forme infekcie.
Pľúcny absces a pľúcna gangréna predstavujú lokálnu komplikáciu pneumónie. Ide
o hnisavý proces s nekrózou pľúcneho tkaniva. Prítomná je teplota a silný kašeľ
s hnisavým, niekedy až zapáchajúcim exsudátom. Ak vplyvom silného dráždivého kašľa sa
porušia pľúcne cievy, dochádza k vykašliavaniu krvi z dýchacích ciest (hemoptýza), čo
spôsobuje niekedy silné bolesti hrudníka a napínanie na vracanie až kolaps. Diagnostika je
založená na RTG vyšetrení a laboratórnom vyšetrení spúta. V niektorých prípadoch je
potrebné CT vyšetrenie na rozlíšenie abscesu a ohraničeného empyému. Liečba spočíva
v podávaní silných antibiotík najprv empiricky, neskôr podľa prítomnosti zisteného
patogénu. Bez poznania pôvodcu ochorenia podávame väčšinou antibiotiká s účinnou
látkou klindamycín alebo

vysoké dávky penicilínu s metronidazolom prípadne

cefalosporíny druhej a tretej generácie. Antibiotická liečba je dlhotrvajúca, približne 6-8
týždňov. Pri podávaní antibiotík sú niekedy odporúčané aj lokálne liečivá s antiseptickým
účinkom (Betadine, Persteril). Ak zlyháva účinok kombinácie antibiotík a lokálnej liečby,
môže byť indikované aj chirurgické odstránenie abscesu.
Jednou z najťažších, ale našťastie zriedkavých komplikácií je nekrotické pľúcne ochorenie
nazývané nekrotická gangréna. Je to úplný rozpad pľúcneho parenchýmu s nasledujúcim
hnilobným rozpadom vznikajúcim pôsobením anaeróbnych baktérií. Prejavuje sa
celkovými ťažkosťami u pacienta, triaškou, potením, vysokými teplotami, septickým
záchvatom, a preto je často potrebná pľúcna ventilácia a intubácia dýchacích ciest. V rámci
liečby podávame vysoké dávky antibiotík a chirurgicky odstraňujeme postihnuté pľúcne
tkanivo.

36

Pleulárny výpotok sa vyskytuje až u 57% pacientov s pneumóniou, empyém sa vyskytuje
len u 6% zo všetkých prípadov. Hnisavý proces je však mnohokrát príčinou smrti pacienta,
v súčasnosti až v 30% prípadov.
Syndróm akútnej dychovej tiesne je ďalšou lokálnou komplikáciou pneumónie. Je to
difúzna bunková dysfunkcia pľúcneho parenchýmu charakterizovaná ako syndróm zápalu
organizmu a zvýšenej priepustnosti spojená s klinickými, radiologickými a fyziologickými
abnormalitami. Príčinou môže byť priame alebo nepriame poškodenie pľúc. Diagnostika je
založená na prítomnosti príznakov ako sú dyspnoe, tachypnoe, cyanóza, nález
bilaterálneho infiltrátu na RTG snímku pľúc, Liečba je rovnaká ako pri klasickej
pneumónií, nezaobíde sa však bez intubácie dýchacích ciest a pľúcnej ventilácie. Odporúča
sa taktiež inhalačná liečba, podávajú sa kortikoidy v nižších dávkach, ako podporná liečba
je dôležité primerané stravovanie, úprava vnútorného prostredia a acidobázickej
rovnováhy. Úmrtnosť dosahuje od 30 do 70%, avšak málokedy ju spôsobuje samotné
ochorenie, väčšinou sa pridružujú aj iné komplikácie a dochádza k zlyhaniu viacerých
telesných funkcií.
Medzi vzdialené komplikácie zaraďujeme infekčné ochorenia postihujúce iné orgány,
ktoré vznikajú väčšinou hematogénnym prenosom infekcie. Patria sem endokarditída,
perikarditída, meningitída, encefalitída, otitída, nefritída, hepatitída, peritonitída a artritída.
Najnebezpečnejšou formou je sepsa sprevádzaná zlyhávaním viacerých orgánov.
Neinfekčné komplikácie postihujú najmä srdcovo-cievny systém a zodpovedajú za 20%
všetkých

prípadov

smrti

spôsobených

pneumóniou.

Pacienti

s komorbiditami

kardiovaskulárneho systému sú vystavení vysokému zdravotnému riziku. Nebezpečné sú
srdcové arytmie, akútny koronárny syndróm, zlyhanie srdcového svalu, mozgová porážka
a tromboembolické ochorenie spojené s pľúcnou embóliou. Pôvodom týchto komplikácií je
zápal, ktorý pôsobí celkovo na celý organizmus človeka. Ďalším ochorením, ktoré môže
skomplikovať priebeh pneumónie je dysfunkcia obličiek. Vyskytuje sa u 18 až 34%
pacientov s komunitnou pneumóniou a zvyšuje riziko potreby pľúcnej ventilácie, niekedy
spôsobuje

až smrť pacienta. Postihnutie centrálneho nervového systému a prítomnosť

neurologických ochorení je spozorované skôr u pacientov vo vyššom veku. Hospitalizácia
indikovaná pri pneumónií zvyšuje riziko demencie, zhoršuje mentálny stav pacienta,
negatívne zasahuje do liečby a zvyšuje mortalitu. Hematologické komplikácie ako sú
leukopénia, trombocytopénia či trombocytóza sa vyskytujú prevažne pri ťažkých
komunitných pneumóniách. Iné vyskytujúce sa komplikácie pri pneumónií sú spojené
37

s endokrinným systémom a sú to hypoglykémia, laktátová acidóza a adrenokortikálna
insuficiencia. Pneumónia, ktorá je sprevádzaná týmito komplikáciami si vyžaduje osobitnú
liečbu, nestačí postupovať ako pri liečbe samotného zápalu pľúc. (Jakubec & Kolek, 2018)

38

5. PREVENCIA
Pneumónia je celosvetovo veľmi časté a závažné pľúcne ochorenie. Podceňovanie
príznakov, neskorá diagnostika alebo zlý či nedostatočný liečebný postup môže viesť až
k smrti pacienta napriek dnes už širokému spektru dostupných antibiotík, voľno
predajných liekov a známych liečebných postupov. Najlepší spôsob ako predchádzať
nástupu akýchkoľvek príznakov a výskytu ochorenia je prevencia. Veľmi významne sa
podieľa na zachovaní zdravia človeka.

5.1 Každodenná prevencia
Medzi bežné preventívne opatrenia patrí dodržanie hygienických zásad, napr. pravidelné
umývanie rúk, zakrývanie si úst pri vykašliavaní a prekrytie horných dýchacích ciest najmä
v mieste zvýšeného rizika nákazy. Fajčenie predstavuje najväčšie riziko vzniku
akýchkoľvek respiračných ochorení vrátane pneumokokovej pneumónie aj u inak zdravých
jedincov. Ďalším spôsobom zachovania zdravých dýchacích ciest je neznečisťovať
ovzdušie, nezdržiavať sa na miestach, kde je nadmerný výskyt dymu a smogu, dostatočne
vetrať vnútorné priestory. Vhodná liečba ostatných prítomných ochorení pomáha tiež
predchádzať vzniku pneumónie ako sekundárneho ochorenia a nespôsobuje tak iné
závažnejšie komplikácie. U detí znižuje riziko vzniku komunitnej pneumónie dojčenie,
keďže priaznivo vplýva na imunitu novorodenca a posilňuje ju. Dodržiavaním hygieny
nosnej a ústnej dutiny taktiež vieme predchádzať respiračným ochoreniam vrátane
pneumónie. Slúžia na to lokálne pôsobiace nosné spreje s morskou vodou a ústne vody
vyvinuté špeciálne na hygienu. Celkovým posilnením imunity predchádzame riziku vzniku
pneumónie. Dôležitý je príjem vitamínu C, D a zinku. Je dôležité zvlhčovanie vzduchu
a udržiavať správnu vlhkosť priestorov. U hospitalizovaných pacientov, najmä ľudí vo
vyššom veku treba myslieť na to, že aj dlhodobé ležanie na chrbte môže spôsobiť zápal
pľúc. (Wikipedia, 2020)

39

5.2 Vakcinácia
Komunitná pneumónia je vo väčšine prípadov spôsobená pneumokokovým patogénom
(Streptococcus pneumoniae), ktorý je aj najčastejšou príčinou smrti. Napriek širokému
spektru dostupných antibiotík pôsobiacich proti tomuto druhu patogénov liečba často
zlyháva z dôvodu rezistencie, ktorú spôsobuje ich nesprávne podávanie a užívanie. Preto je
pneumónii lepšie predísť, ako ju liečiť. Doposiaľ sa za najúčinnejšiu prevenciu považuje
očkovanie.
Na Slovensku máme registrovanú pneumokokovú vakcínu, ktorá pôsobí až proti 23
najčastejším kmeňom pneumokokov. Táto očkovacia látka je indikovaná pre pacientov
starších ako 2 roky. U menších detí nie je účinný tento typ vakcíny z dôvodu doposiaľ
nedostatočne vyvinutého imunitného systému. Efektívnosť tejto vakcíny je od 50% do
80% v závislosti od veku pacienta a prítomnosti iných ochorení. Podáva sa jedna dávka
tejto vakcíny, jej účinok nastupuje po 14 až 21 dňoch a pôsobí počas doby 3 až 5 rokov.
Očkovanie sa môže vykonať kedykoľvek v priebehu roka, odporúča sa podávať spolu
s vakcínou proti chrípke. Vakcína je bezpečná, má len málo vedľajších účinkov, medzi
ktoré

patrí

zvýšená

telesná

teplota,

opuch

v mieste

vpichu,

mierna

bolesť

a začervenanie pretrvávajúce iba krátko, do 48 hodín od aplikácie. Očkovacia látka je
dostupná v lekárni, je viazaná na lekársky predpis a pre niektoré skupiny pacientov je plne
hradená zdravotnými poisťovňami. Do vybranej skupiny pacientov patria osoby staršie ako
65 rokov, pacienti od 2 rokov s chronickými ochoreniami dýchacích ciest, srdcovo –
cievneho systému, s poruchami metabolizmu, obličiek a imunity a pacienti, ktorí majú zo
zdravotných dôvodov odstránenú slezinu. Pri záujme o vakcínu sa pacient musí hlásiť
u svojho obvodného lekára. (RÚVZ, 2010)
Od roku 2009 sa na Slovensku očkuje okrem 23 – valentnej polysacharidovej vakcíny aj 10
– valentnou konjugovanou vakcínou a 13 – valentnou konjugovanou vakcínou. 13 –
valentná je od 1.7.2019 plne hradená zdravotnou poisťovňou. Hlavnou výhodou 13 –
valentnej konjugovanej vakcíny je vyšší očakávaný ochranný efekt. (Laššán & Laššánová,
2008)
Účinok oboch očkovacích látok je priamy (u zaočkovaného jedinca) a nepriamy (u
neočkovaných osôb žijúcich v komunite so zaočkovanými deťmi) a bezpečný. Zárukou
účinnosti je samozrejme správna aplikácia, a to 3 - dávkový (2 + 1 alebo 3 + 0) alebo 4 –

40

dávkový režim (3 + 1). Aj keď sa látková odpoveď organizmu pri jednotlivých vakcínach
odlišovala, obe vykazovali všeobecne porovnateľnú imunogenicitu. (Sataloff et al., n.d.)
7 – valentná konjugovaná vakcína sa zaviedla do praxe prvýkrát v USA v roku 2000,
následne potom v roku 2001 aj v štátoch Európskej únie. Je indikovaná u detí do 2 rokov,
pri zvýšenom riziku vzniku infekcie až do 5 rokov veku. Vo viacerých štátoch je zaradená
do štandardnej očkovacej schémy. Na Slovensku je jej súčasťou od 1.1.2009. Očkovanie sa
podáva deťom v 4 – dávkovom režime a to tak, že sa podajú tri úvodné dávky a jedna
posilňujúca. Úvodné sa podávajú v 2., 4. a 6. mesiaci alebo v 2., 3. a 4. mesiaci
a posilňujúca dávka do začiatku 2. roku. V prípade zvýšeného rizika nákazy až do 5. roku
života. Na Slovensku sa riadime schémou podania vakcíny 2 + 1. Dôležitým faktorom
účinnosti je čas podania posilňujúcej dávky vakcíny. U osôb nad 65 rokov je zatiaľ
odporúčaná 23 – valentná nekonjugovaná vakcína, avšak zvažuje sa použitie konjugovanej
vakcíny vďaka preukázateľne vyššej imunogenicite.
Zavedenie očkovania u detí malo jednoznačne priaznivý vplyv na zníženie počtu ochorení.
Vo viacerých štátoch bol zachytený pokles nakazených ľudí. Očkovanie detí viedlo aj
k ochrane dospelých. Tento skupinový efekt, kedy očkovanie istej rizikovej skupiny ľudí
vedie k ochrane neočkovaných jedincov spôsobuje aj pokles počtu možných zdrojov
nákazy.
Aj napriek tomu, že sa vakcinácia považuje za najúčinnejší spôsob ako predchádzať
pneumónií, má taktiež svoje riziko, a to možnosť nahradenia doterajších sérotypov
novými, ktoré nie sú vo vakcíne obsiahnuté. Takýmto je napríklad sérotyp 19A, ktorý je
rezistentný na antibiotiká a bolo zaznamenané jeho mierne zvýšenie v určitých krajinách.
Uvedené vakcíny majú aj svoje nevýhody. Poskytujú ochranu len voči sérotypom, ktoré sú
obsiahnuté v samotnej vakcíne. 23 – valentná polysacharidová vakcína nezabezpečuje
ochranu u detí a imunokompromitoaných pacientov. Riešením týchto nevýhod by bolo
identifikovanie proteínov, ktoré by boli spoločné aspoň pre väčšinu kmeňov. Vývoj
nového liečiva je však finančne aj časovo náročný a trvá preto až niekoľko rokov. (Čižnár,
2009)
Jednou z možností ako účinne predchádzať pneumónií je aj očkovanie proti chrípke.
Účinnosť vakcíny závisí od zhody reťazcov cirkulujúceho vírusu v populácií a reťazcov
vakcíny. Pri dobrej zhode je účinnosť 70 až 90%. Očkovanie sa odporúča každoročne pred
začatím chrípkovej sezóny. U starších ľudí je síce účinok vakcíny nižší, ale po jej podaní je
41

aj priaznivejší priebeh ochorenia, nepostihuje dolné dýchacie cesty, nespôsobuje tak ďalšie
komplikácie čím sa znižuje aj mortalita pacientov. Z toho vyplýva, že je odporúčané
očkovať pacientov aj nad 65 rokov, pacientov s chronickými chorobami aj osoby, ktoré sú
vystavené vyššiemu riziku prenosu chrípky. (Joppa et al., 2018)
Dispenzárna skupina
Chronické ochorenie dýchacích ciest

Ochorenia
 Astma
 Bronchiektázie
 Vrodené chyby priedušnice a pľúc
 Perinatálne vzniknuté respiračné
poruchy
 Vrodené chyby srdca
 Diabetes mellitus 1. Typu
 Poruchy metabolizmu aminokyselín,
lipidov, purínu a pyrimidínu
 Cystická fibróza
 Nefrotický syndróm
 Zlyhanie obličiek
 Stav po prekonanej purulentnej
meningitíde alebo septikémií
 Choroba vyvolaná vírusom HIV
 Všetky zhubné nádory
 Hemolytické anémie
 Agranulocytóza
 Funkčné poruchy
polymorfonukleárnych leukocytov
 Choroby sleziny
 Imunitná nedostatočnosť s prevahou
poruchy tvorby protilátok
 Iné imunodeficiencie
 Hnisavý a nešpecifikovaný zápal
stredného ucha
 Nízka pôrodná hmotnosť
 Prematurita
 Vrodené chyby sleziny
 Downov, Edwardov, Patauov
syndróm

Ochorenie srdcovo – cievneho aparátu
Metabolické poruchy

Renálne ochorenie
Poruchy imunity

Stavy pred splenektómiou s funkčnou alebo
anatomickou aspléniou
Tabuľka č. 10 Rizikové skupiny, pre ktoré je odporúčané očkovanie pneumokokovými
vakcínami (Čižnár, 2009)
Tak, ako všetky lieky s rôznymi formami aplikácie, tak aj injekčne podávané očkovacie
látky môžu mať svoje vedľajšie nežiaduce účinky. Delíme ich na lokálne alebo celkové,
42

prípadne sa môže objaviť aj alergická reakcia, zriedkavejšie neurologická reakcia alebo
hyperreakcia organizmu na podanú látku, čo znamená prehnanú, nezvyčajnú reakciu
organizmu.
Ľahká lokálna reakcia ako sú bolesť, začervenanie miesta vpichu, infiltrát, opuch či
krátkodobé obmedzenie funkčnosti môžu prejsť v ťažšie formy, kedy je prítomná
bakteriálna infekcia v mieste podania vakcíny alebo sa tvoria abscesy.
Celková reakcia organizmu sa prejavuje bolesťou hlavy, zvýšenou telesnou teplotou do
39°C, únavou, nauzeou, zvracaním, hnačkou či nechutenstvom. Tieto príznaky sa objavia
do 48 hodín od podania očkovacej látky a pretrvávajú len krátko.
Približne do pol hodiny od podania vakcíny sa môže objaviť anafylaktická reakcia, čo
predstavuje život ohrozujúci stav pacienta. Je to typ alergickej reakcie, ktorá zapríčiňuje
edém,

vazodilatáciu s hypotenziou a tachykardiou,

bronchokonstrikciu a aktiváciu

parasympatika. Je sprostredkovaná protilátkami typu IgE.
Imunokomplexová alergická reakcia alebo bunkami spôsobená sa prejavuje lokálnym
opuchom, väčším exantémom.
Hyperreakcia je spôsobená individuálnou dispozíciou. Pri očkovaní proti pneumónií sa
nevyskytuje.
Neurologické reakcie po očkovaní sú zriedkavé, ale nebezpečné. Patria sem febrilné kŕče,
encefalopatie, encefalititídy, encefalomyelitídy a polyradikulopatie. (Masár, 2015)

5.3 Očkovacie látky

Prevenar 13
Je to 13 – valentná konjugovaná polysacharidová injekčná suspenzia patriaca do skupiny
imunopreparátov. Poskytuje ochranu proti 13 typom baktérie Streptococcus pneumoniae
tým, že pomáha telu vytvárať protilátky na ochranu pred ochorením. Využíva sa u detí aj
dospelých ako prevencia meningitídy, bakterémie, sepsy či pneumónie. Podáva sa
intramuskulárne. Podanie očkovacej látky sa neodporúča v čase, keď má pacient akútne
horúčkovité ochorenie. Výdaj lieku je viazaný na lekársky predpis. (“Prevenar 13®,”
2010)
43

Pneumovax 23
Táto pneumokoková polysacharidová očkovacia látka zo skupiny imunopreparátov sa
používa na imunizáciu proti pneumokokovému ochoreniu detí a dospelých. Je to injekčný
roztok naplnený v injekčnej striekačke a aplikácia lieku je intramuskulárna alebo
subkutánna. Podobne ako Prevenar, aj Pneumovax je indikovaný ako prevencia
meningitídy, pneumónie, sepsy aj bakterémie. Liek je viazaný na lekársky predpis.
(PNEUMOVAX® 23 - MSD.Nl, n.d.)
Influvac
Influvac je vakcína proti chrípke. Funguje na rovnakom princípe ako ostatné vakcíny, t.j.
pomáha organizmu vytvárať protilátky proti vírusom, a to približne po 2 až 3 týždňoch od
podania. Je určená dospelým a deťom od 6 mesiacov. Nechráni pred bežným
nachladnutím, aj keď príznaky môžu byť podobné ako sú príznaky chrípky. Vakcína sa
podáva intramuskulárne alebo subkutánne, v žiadnom prípade ju nesmieme podať
intravaskulárne. Patrí tiež medzi imunopreparáty a môže sa aplikovať aj počas tehotenstva.
(Influvac - ADC.Sk, n.d.)
Vaxigrip
Táto vakcína proti chrípke je podobná Influvac – u, chráni proti štyrom vírusovým
kmeňom, ktoré sú obsiahnuté vo vakcíne a nástup účinku je taktiež po 2 až 3 týždňoch od
podania. Je určená pre dospelých a deti od 6 mesiacov. Vakcínu podávame
intramuskulárne alebo subkutánne. Tak ako všetky vymenované vakcíny, aj Vaxigrip patrí
medzi imunopreparáty. (Vaxigrip Tetra - ADC.Sk, n.d.)

44

DISKUSIA
Pneumónia vo všeobecnosti predstavuje celosvetový problém. Komunitná pneumónia je
jednou z najčastejšie sa vyskytujúcich druhov pneumónie a je častou príčinou smrti najmä
u rizikových skupín pacientov.
Istá Fínska štúdia potvrdila dramaticky stúpajúcu úmrtnosť pacientov žijúcich v EÚ na
komunitnú pneumóniu práve vo vyššom veku. Úmrtnosť je podľa tejto štúdie až 6 –
násobne vyššia u pacientov nad 75 rokov ako vo vekovej skupine od 30 do 44 rokov.
Celková pozorovaná úmrtnosť v priebehu prvých 30 dní ochorenia u pacientov nad 65
rokov bola o 7,6% vyššia ako podľa istej španielskej štúdie, ale zároveň nižšia oproti iným
štúdiám, podľa ktorých sa úmrtnosť na komunitnú pneumóniu u ľudí vo vyššom veku
pohybuje od 12,5% do 15,5%. (Torner et al., 2017)
Príznaky a prejavy zápalu pľúc sú často zanedbávané a návštevu lekára si pacienti volia
ako poslednú alternatívu. Týmto však môže dôjsť k zhoršeniu zdravotného stavu a aj keď
nakoniec nie je potrebná hospitalizácia, určite si liečba vyžaduje podávanie antibiotík. Ich
nesprávne, nepravidelné, nadmerné či práve naopak, krátkodobé užívanie spôsobuje
rezistenciu a tá je práve jedným z dôvodov vysokej úmrtnosti obyvateľstva.
Slovensko v porovnaní s ďalšími tromi krajinami (Maďarsko, Poľsko a Česko) vykazuje
najvyššiu mieru rezistencie. Na Slovensku je rezistencia až o 60% vyššia ako v Maďarsku.
Priemer týchto štyroch krajín spolu je vyšší ako celkový priemer Európskej únie.
Oproti priemeru Európskej únie, ktorý predstavoval v roku 2014 19,8% je však spotreba
antibiotík v Maďarsku dnes už výrazne nižšia a klesá v posledných rokoch aj na
Slovensku. Tieto fakty sú pozitívnymi ukazovateľmi a v nasledujúcich rokoch môžu
pomôcť znížiť aj rezistenciu. (Safrany & Monnet, 2012)
Vakcinácia je jediný účinný spôsob prevencie proti pneumónií. Účinnosť a bezpečnosť
bola potvrdená aj klinickými štúdiami. V USA a v Európskej únii bolo vykonaných päť
štúdií hodnotiacich imunitnú odpoveď organizmu na 13 – valentnú polysacharidovú
konjugovanú vakcínu. Hodnotené osoby boli vo veku od 18 do 95 rokov a boli predtým už
očkovaní

jednou

alebo

viacerými

polysacharidovej

vakcíny.

Štúdie

dávkami
sa

23

–

valentnej

pneumokokovej

vykonávali

na

zdravých

jedincoch,

na

imunokompromitovaných pacientoch aj na osobách patriacich do iných rizikových skupín

45

(alkoholizmus, fajčenie). Bezpečnosť očkovacej látky bola schválená a európska komisia
tak schválila jej indikáciu pre dospelých. (Musher & Rodriguez-Barradas, 2014)
Účinnosť proti komunitnej pneumónií sa stanovila na základe rozsiahlej randomizovanej,
dvojito zaslepenej, placebom kontrolovanej štúdie, ktorá bola vykonaná v Holandsku. Až
84 496 dobrovoľníkov nad 65 rokov dostalo jednorázovú dávku 13 – valentnej
polysacharidovej konjugovanej vakcíny alebo placeba s randomizáciou 1:1. Výsledok
potvrdil účinnosť aj bezpečnosť vakcíny. (Bonten et al., 2015)

46

ODPORÚČANIA PRE PRAX


Vyhýbať sa miestam s vysokým rizikom nákazy infekciou spôsobujúcou
komunitnú pneumóniu



V rámci prevencie dbať na hygienické opatrenia a dodržiavať ich, keďže patogény,
ktoré zapríčiňujú vznik zápalu pľúc, sa šíria jednoduchým a bežným spôsobom kvapôčkovou infekciou



Prítomné príznaky ochorenia nezanedbávať, aby liečba nebola neskorá a nevznikli
ďalšie komplikácie



Najmä pri ambulantnej liečbe dodržiavať pokyny lekára a dbať na správne užívanie
antibiotík, aby nevznikla rezistencia na ne



Uvedomiť si riziko a komplikácie ochorenia a v rámci možnosti prijať najbežnejší
a najúčinnejší spôsob prevencie, ktorou je vakcinácia



Byť

viac

oboznamovaní

s rizikami

tohto

ochorenie

v rámci

prevencie,

preventívnych prehliadok lekármi a inými zdravotníckymi pracovníkmi, lebo
mnohokrát sú vznik a šírenie ochorenia podceňované


Za prítomnosti pneumónie je dôležitá informovanosť pacienta o terapií, o tom, že
perorálna liečba nie je dostatočná, treba dodržiavať oddych na lôžku a iné
nefarmakologické liečebné postupy

47

ZÁVER
V bakalárskej práci sme popísali pneumóniu ako druh ochorenia dýchacích ciest a zamerali
sme sa konkrétne na jeden z jej druhov – komunitnú pneumóniu. V práci nájdeme spôsob
vzniku a šírenia choroby. Popísali sme jej príznaky, ktoré je dôležité poznať z dôvodu
včasnej diagnostiky a nasadenia liečby. Diagnostické metódy v práci poslúžia čitateľovi
ako vzácna informácia pri výskyte ochorenia. Uviedli sme moderné spôsoby zisťovania
patogénov spôsobujúcich komunitnú pneumóniu a infikovanie pacienta. Kapitola o liečbe
delí spôsob liečby pneumónie na ambulantnú liečbu a liečbu vyžadujúcu si hospitalizáciu.
Nájdeme tu stručné informácie o antibiotickej liečbe, o ich správnom užívaní a druhoch,
keďže podávanie antibiotík je takmer nevyhnutné pri infikovaní niektorým patogénom
spôsobujúcim zápal pľúc. Popísali sme iné spôsoby liečby, nefarmakologické postupy
a bežné, potrebné opatrenia, ktoré je nutné dodržiavať pre účinnú liečbu.
Hlavným cieľom bakalárskej práce je poukázať na imunokompromitovaných a chronicky
chorých pacientov. V práci sme vymenovali rizikové faktory, ktoré vplývajú na ľudí
s rôznymi imunitnými deficitmi a vyplývajú z komunitnej pneumónie. Uviedli sme ďalšie
komplikácie ako sekundárne ochorenie pneumónie.
Základom odboru je prevencia chorôb. V práci sme uviedli niekoľko preventívnych
opatrení a popísali sme aj najúčinnejší a najbežnejší spôsob prevencie, ktorou je očkovanie.
Charakterizovali sme dostupné druhy očkovacích látok na Slovensku, spôsob podania
jednotlivých druhov, indikácie a dĺžku ochrany pacienta. V epidemiologickej časti práce
sme porovnali výskyt a mortalitu ochorenia na Slovensku a v iných krajinách Európskej
únie a tiež počet hospitalizovaných pacientov.

48

ZDROJE
Beneš, J., Džupová, O., Blechová, Z., & Kolek, V. (2012). Skórovací systémy hodnotící
prognózu

komunitních

pneumónií.

https://www.casopisvnitrnilekarstvi.cz/pdfs/vnl/2012/05/05.pdf
Bonten, M. J. M., Huijts, S. M., Bolkenbaas, M., Webber, C., Patterson, S., Gault, S., van
Werkhoven, C. H., van Deursen, A. M. M., Sanders, E. A. M., Verheij, T. J. M.,
Patton, M., McDonough, A., Moradoghli-Haftvani, A., Smith, H., Mellelieu, T.,
Pride, M. W., Crowther, G., Schmoele-Thoma, B., Scott, D. A., … Grobbee, D. E.
(2015). Polysaccharide Conjugate Vaccine against Pneumococcal Pneumonia in
Adults.

New

England

Journal

of

Medicine,

372(12),

1114–1125.

a

prevencia.

https://doi.org/10.1056/nejmoa1408544
Čižnár,

P.

(2009).

Pneumokokové

infekcie

u

detí

ich

https://www.solen.sk/storage/file/article/74cd29d269c45ed7c0d9433b9e8b58e6.pdf
Dluholucký,

S.

(2009).

Pneumónia

v

ambulantnej

praxi

pediatra.

8–13.

https://www.solen.sk/storage/file/article/fa127b46677b80a072955c7091e2f383.pdf
Dzúrik, R., & Trnovec, T. (1997). Štandardné terapeutické postupy (Osveta).
Eurostat. (2017). Almost 120 000 deaths from pneumonia in the EU - Products Eurostat
News - Eurostat. https://ec.europa.eu/eurostat/en/web/products-eurostat-news/-/edn20171110-1
Fibigr, O., & Pauk, N. (2017). Pneumonie v praxi všeobecného lékaŕe a její léčba.
https://medicinapropraxi.cz/pdfs/med/2017/03/04.pdf
Husarčeková,

J.

(2006).

Trypanosomiáza

-

spavá

choroba

-

ZDRAVIE.sk.

https://www.zdravie.sk/choroba/27340/trypanosomiaza-spava-choroba
Influvac

-

ADC.sk.

(n.d.).

Retrieved

April

1,

2021,

from

https://www.adc.sk/databazy/produkty/detail/influvac-869190.html
Jakubec, P., & Kolek, V. (2018). Pneumonie pro klinickou praxi (Maxdorf s.).
Joppa, P., Pobeha, P., Solovič, I., & Tkáčová, R. (2018). Vybrané kapitoly z pneumológie a
ftizeológie (Univerzita). https://unibook.upjs.sk/img/cms/2018/lf/vybrane-kapitoly-zpneumologie-ftizeologie-web-final.pdf
49

Juhaňák, S. (2012). Klinicky významné baktérie.
Kajtár, P. (2015). Súčasné odporúčania na diagnostiku a liečbu komunitných pneumónií.
https://www.solen.sk/storage/file/article/c926ed97cb5adf0b43a28ca6c48f067d.pdf
Kolek, V. (2002). Komunitní pneumonie dospělých. Doporučené postupy.
Kolek, V., Kolář, M., Kašák, V., Beneš, J., & Dindoš, J. (2011). Diagnostika a léčba
komunitní pneumonie dospělých. In Vnitrni Lekarstvi (Vol. 57, Issue 10, pp. 858–
866). https://www.infekce.cz/Legislativa/Pneumonie DP170311.pdf
Kuková, Z., & Duchoňová, J. (2013). Pneumónie získané v komunite u detí.
https://www.solen.sk/storage/file/article/43951c6919a831fa9cc90fa65567194b.pdf
Laššán, Š., & Laššánová, M. (2008). Vakcinácia a prevencia pneumokokovej komunitnej
pneumónie. https://www.klinickafarmakologie.cz/pdfs/far/2014/04/04.pdf
Lekár.sk, R. portálu. (2019). Toxoplazmóza | Lekar.sk.
https://lekar.sk/clanok/toxoplazmoza
Ľuboš Drgoňa a kol. (2007). Diagnostika a liečba pneumónií u hospitalizovaných
pacientov (GDA VISUAL).
Masár, O. (2015). Kompendium všeobecného praktického lekára pre medikov (Univerzita).
https://www.fmed.uniba.sk/fileadmin/lf/sluzby/akademicka_kniznica/PDF/Elektronic
ke_knihy_LF_UK/Kompendium_vseobecnehopraktickeho_lekara.pdf
Mediweb. (2019). Slovensku patrí druhá priečka v úmrtnosti na zápaly pľúc v rámci EÚ.
https://mediweb.hnonline.sk/spravy/2222110-slovensku-patri-druha-priecka-vumrtnosti-na-zapaly-pluc-v-ramci-eu
Musher, D. M., & Rodriguez-Barradas, M. C. (2014). The CAPITA study of proteinconjugate pneumococcal vaccine and its implications for use in adults in developed
countries. In Human Vaccines and Immunotherapeutics (Vol. 10, Issue 5, pp. 1331–
1333). Landes Bioscience. https://doi.org/10.4161/hv.29031
Pauk, N. (2010). Pneumonie v rukou praktického lékaře. Medicína pro Praxi, 7(10), 380–
383. https://www.medicinapropraxi.cz/pdfs/med/2010/08/08.pdf

50

PNEUMOVAX® 23 - MSD.nl. (n.d.). Retrieved April 1, 2021, from
https://www.adc.sk/databazy/produkty/detail/pneumovax-23-270014.html
Poláček, H., Szilágyiová, M., Mištuna, D., Zeleňák, K., & Ševík, M. (2011). Echinokokóza
v CT obraze | Slovenská rádiológia. http://www.slovakradiologyjournal.com/1-20111/echinokokoza-v-ct-obraze/
Prevenar 13®. (2010). Pädiatrie & Pädologie, 45(1), 43–47.
https://doi.org/10.1007/s00608-010-0191-4
RÚVZ. (2010). RUVZ-Regionalny urad verejneho zdravotnictva.
https://www.vzbb.sk/sk/aktuality/spravy/2010/pneumokokove_infekcie.php
Safrany, N., & Monnet, D. L. (2012). Antibiotics obtained without a prescription in
Europe. In The Lancet Infectious Diseases (Vol. 12, Issue 3, pp. 182–183).
https://doi.org/10.1016/S1473-3099(12)70017-8
Sarbacker, B., Threatt, T., & Gordon, M. (2018). Preventing and Treating CommunityAcquired Pneumonia: A Focus on Men. 17.8.2018.
https://www.uspharmacist.com/article/preventing-and-treating-communityacquiredpneumonia-a-focus-on-men
Sataloff, R. T., Johns, M. M., & Kost, K. M. (n.d.). Plne hradená pneumokoková
polysacharidová konjugovaná vakcína (13-valentná, adsorbovaná) na Slovensku.
Retrieved March 16, 2021, from
https://www.eduprofipharm.sk/userfiles/periodicals/15/PlneMedicusI-10.pdf
Solovič, I. (2011). Pneumokokové ochorenia u dospelých - možnosti prevencie.
http://www.vpl.sk/files/file/XXXIII prezentacie pdf/sala 2/1
stvrtok/pneumokoky/Solovic_VPL Smokovec.pdf
ŠÚKL. (2020). Antibiotická rezistencia: Čo môžem urobiť? | ŠÚKL.
https://www.sukl.sk/hlavna-stranka/slovenska-verzia/media/tlacovespravy/antibioticka-rezistencia-co-mozem-urobit?page_id=5466
Tomášová, M. (2014). Postavenie antibiotík v liečbe respiračných infekcií.
https://www.edukafarm.sk/data/soubory/casopisy/mediNEWS/01-2014/03
POSTAVENIE ANTIBIOTIK V LIECBE RESPIRACNYCH INFEKCII.pdf
51

Torner, N., Izquierdo, C., Soldevila, N., Toledo, D., Chamorro, J., Espejo, E., FernándezSierra, A., & Domínguez, A. (2017). Factors associated with 30-day mortality in
elderly inpatients with community acquired pneumonia during 2 influenza seasons.
Human Vaccines & Immunotherapeutics, 13(2), 450–455.
https://doi.org/10.1080/21645515.2017.1264782
Unilabs. (2017). Infekčné pneumónie | Unilabs. https://www.unilabs.sk/casopisinvitro/infekcne-pneumonie
Vančíková, Z. (2008). Komunitní pneumonie u dětí - Zdraví.Euro.cz.
https://zdravi.euro.cz/denni-zpravy/profesni-aktuality/komunitni-pneumonie-u-deti363783
Vaxigrip Tetra - ADC.sk. (n.d.). Retrieved April 1, 2021, from
https://www.adc.sk/databazy/produkty/detail/vaxigrip-tetra-800825.html
Wikipedia. (2020). Pneumonia - Wikipedia. 06.05.2020.
https://en.wikipedia.org/wiki/Pneumonia#Other
Wikipédia. (2020). Profylaxe – Wikipedie. https://cs.wikipedia.org/wiki/Profylaxe
Zdraví - Babezióza. (2020). Babezióza: původce, příznaky, diagnostika a léčba Zdraví.Euro.cz. https://zdravi.euro.cz/leky/babezioza-puvodce-priznaky-lecba/
Zdravie.sk. (2017). Viete, čo je to imunomodulačná liečba?
https://zdravie.pluska.sk/zdravy-zivot/viete-co-je-to-imunomodulacna-liecba

52

