UNIVERZITA KOMENSKÉHO V BRATISLAVE
FILOZOFICKÁ FAKULTA

INDIVIDUÁLNA KONCEPCIA VYUČOVANIA
UČITEĽOV DEJEPISU
Diplomová práca

2024
Bc. Tomáš Hilkovič

UNIVERZITA KOMENSKÉHO V BRATISLAVE
FILOZOFICKÁ FAKULTA

INDIVIDUÁLNA KONCEPCIA VYUČOVANIA
UČITEĽOV DEJEPISU
Diplomová práca

Študijný program:

Učiteľstvo geografie a histórie (Učiteľské štúdium, magisterský II. st.,

denná
Študijný odbor:

forma)
učiteľstvo

a

Školiace pracovisko: Katedra
Školiteľ:

PaedDr. Darina DVORSKÁ, PhD.

Bratislava 2024
Bc. Tomáš Hilkovič

pedagogické

vedy
pedagogiky

Zadanie

ČESTNÉ VYHLÁSENIE
Čestne vyhlasujem, že prácu na ŠVOK s názvom Individuálna koncepcia
vyučovania učiteľov dejepisu som vypracoval samostatne, za pomoci uvedenej literatúry
a poznatkov, ktoré mi boli poskytnuté v rámci konzultácií.
V Sebedraží, dňa

24. 6. 2024

Bc. Tomáš Hilkovič

POĎAKOVANIE
Na tomto mieste vyslovujem úprimné poďakovanie v prvom rade môjmu
Spasiteľovi Pánovi Ježišovi Kristovi, ktorý zomrel a vstal z mŕtvych, ktorému verím a
ktorému vďačím za odpustenie všetkých hriechov, vedenie, múdrosť a každú pomoc.
Okrem Neho moja vďačnosť patrí mojej školiteľke PaedDr. Darine Dvorskej, PhD. za jej
ochotu a trpezlivú pomoc. V neposlednom rade moja vďaka patrí všetkým, ktorí mi
pomohli jednorazovo, alebo viacnásobne, konkrétne Mgr. Daniela Hrnčiarová, PhD.,
Mgr. Diana Demkaninová, PhD., Mgr. Marián Možucha, PhD., Doc. PaedDr. Viliam
Kratochvíl, PhD., Prof. Ronald W. Evans Ed.D., prof. PhDr. Peter Gavora, CSc.

ABSTRAKT
HILKOVIČ, Tomáš. Individuálna koncepcia vyučovania učiteľov dejepisu
[diplomová práca]. Univerzita Komenského v Bratislave. Filozofická fakulta. Katedra
pedagogiky. Školiteľ: PaedDr. Darina DVORSKÁ, PhD.
Cieľom tejto práce je identifikovať učiteľovu individuálnu koncepciu vyučovania
vo všeobecnosti, aj so zameraním na učiteľov dejepisu a zhodnotiť vplyv didaktiky
dejepisu a pedagogickej praxe počas vysokoškolského štúdia na budúcich učiteľov. Práca
má teoreticko-empirický charakter. Práca je rozdelená na teoretickú časť a empirickú
časť. Teoretická

časť obsahuje dve kapitoly. Prvá kapitola vysvetľuje učiteľovu

individuálnu koncepciu vyučovania, pričom definuje daný pojem, podrobne ho
charakterizuje a formuluje novú definíciu. Druhá kapitola sumarizuje výskumy, ktoré
priniesli dôležité pozorovania učiteľovej individuálnej koncepcie vyučovania. Empirická
časť obsahuje dve kapitoly. Tretia kapitola opisuje metodológiu výskumu. Štvrtá kapitola
prezentuje výsledky výskumu budúcich učiteľov dejepisu.
Kľúčové slová: individuálna koncepcia vyučovania; učitelia dejepisu; epistemologické
presvedčenia; budúci učitelia; postmodernistická koncepcia dejepisu.

4

ABSTRACT
HILKOVIČ, Tomáš. Teacher’s individual concept of teaching history instruction
[final thesis]. Comenius University in Bratislava. Faculty of Arts. Department of
Pedagogical Science. Supervisor: PaedDr. Darina DVORSKÁ, PhD.
The aim of this study is to identify the teacher's individual concept of teaching in
general, also with a focus on history teachers, and to evaluate the impact of history
didactics and pedagogical practice during university studies on prospective history
teachers. The work has a theoretical-empirical character. The work is divided into
a theoretical part and an empirical part. The theoretical part contains two chapters. The
first chapter explains the teacher's individual concept of teaching, while defining the term,
characterizing it in detail and formulating a new definition. The second chapter
summarizes the research that brought important observations of the teacher's individual
concept of teaching. The empirical part contains two chapters. The third chapter describes
the research methodology. The fourth chapter presents the results of the research of
prospective history teachers.
Key words: individual concepcion of teaching; history techers; epistemological beliefs;
prospective teachers; postmodern concept of history.

5

PREDHOVOR
K písaniu tejto práce som sa nedostal plynule. Ako kresťan som sa rozhodol, že
vo svojej diplomovej práci budem skúmať veriacich učiteľov. S týmto cieľom som
oslovil moju školiteľku, s ktorou som vymodeloval základný rámec témy. Následne
poučený zámerom zacieliť tému na jednu z mojich predmetových aprobácií (dejepis –
geografia), som spolu s garantom štúdia tému zúžil a zacielil do jej súčasnej podoby.
Počas písania teoretickej časti sa mi zapáčil zvolený pedagogický rámec, ktorým
je učiteľova individuálna koncepcia vyučovania. Keď som spracúval výskumy
o učiteľoch dejepisu, zapáčili sa mi tie. A keď som pracoval na metodológii, zapáčil sa
mi zase zmiešaný výskum. Hoci som zažil etapy nadšenia, aj úplnej straty motivácie
dostal som sa až sem a s potešením musím povedať, že ma zvolený výskum veľmi bavil
a obohatil. Ale to nie je jediný dôvod, prečo ho predkladám.
Hoci v priestore slovenského a českého pedagogického výskumu sa už dlho
výskumníci venujú skúmaniu učiteľovej individuálnej koncepcie vyučovania, nenašiel
som ani jednu štúdiu, ktorá by sa venovala individuálnej koncepcii vyučovania učiteľov
dejepisu ani budúcich učiteľov dejepisu. Kvôli ich absencii som načrel do zahraničných
výskumov, najmä tých publikovaných v anglickom jazyku. Ich štúdie mi dovolili
oboznámiť sa s trendom v skúmaní koncepcie dejín so zameraním na prechod od
modernistickej koncepcie k postmodernistickej. Táto problematika ma zaujala a preto
som sa rozhodol vo svojej práci skúmať práve vnímanie onej epistemologickej
perspektívy u našich budúcich učiteľov dejepisu. Zvolenou metódou zberu výskumných
dát bol pološtruktúrovaný rozhovor tvorený neukončenými vetami rotterovského typu.

6

Obsah
Úvod.................................................................................................................................. 9
TEORETICKÁ ČASŤ .................................................................................................... 11
1

UČITEĽOVA INDIVIDUÁLNA KONCEPCIA VYUČOVANIA ....................... 11

1.1

Vymedzenie pojmu učiteľova individuálna koncepcia vyučovania ...................... 11

1.2

Utváranie učiteľovej individuálnej koncepcie vyučovania ................................... 14

1.3

Charakteristiky individuálnej koncepcie vyučovania ........................................... 16

1.3.1 Vlastnosti individuálnej koncepcie vyučovania.................................................... 16
1.3.2 Funkcie individuálnej koncepcie vyučovania ....................................................... 17
1.3.3 Ďalšie charakteristiky individuálnej koncepcie vyučovania ................................. 18
2

SKÚMANIE UČITEĽOVEJ INDIVIDUÁLNEJ KONCEPCIE

VYUČOVANIA

........................................................................................................................................ 21
2.1

Výskumy individuálnej koncepcie vyučovania .................................................... 21

2.2

Metódy skúmania individuálnej koncepcie vyučovania učiteľa ........................... 24

2.3

Výskumy o IKV učiteľov dejepisu ....................................................................... 26

2.3.1 Začiatky skúmania IKV učiteľov dejepisu ........................................................... 27
2.3.2 Výskumy prvkov postmodernistickej koncepcie .................................................. 31
2.3.3 Budúci učitelia a vplyv prípravy ........................................................................... 36
2.3.4 Výskumy úspešnosti implementácie postmodernistickej koncepcie .................... 38
2.4

Epistemologické presvedčenia a postmodernistická koncepcia histórie .............. 40

EMPIRICKÁ ČASŤ ....................................................................................................... 45
3

ZMIEŠANÝ DIZAJN REALIZOVANÉHO VÝSKUMU ................................... 45

3.1

Výskumný problém............................................................................................... 45

3.2

Ciele výskumu ...................................................................................................... 48

3.3

Výskumný postup ................................................................................................. 49

3.4

Výskumná vzorka ................................................................................................. 50

3.4.1 Opis participantov ................................................................................................. 51
7

3.5

Výskumná metóda ................................................................................................ 51

3.6

Vstup do terénu ..................................................................................................... 53

3.7

Postup pri analýze získaných dát .......................................................................... 54

4

INDIVIDUÁLNA KONCEPCIA VYUČOVANIA BUDÚCICH UČITEĽOV

DEJEPISU: VÝSKUMNÉ ZISTENIA ........................................................................... 55
4.1

Individuálna koncepcia vyučovania budúcich učiteľov dejepisu ......................... 55

4.1.1 Artuš ...................................................................................................................... 55
4.1.2 Ludit ...................................................................................................................... 56
4.1.3 Aténa ..................................................................................................................... 57
4.1.4 Stela ...................................................................................................................... 58
4.2

Výskumné zistenia ................................................................................................ 59

4.3

Limity výskumu .................................................................................................... 65

4.4

Závery výskumu a odporúčania pre prax .............................................................. 66

Záver ............................................................................................................................... 68
Zoznam bibliografických odkazov ................................................................................. 71
Zoznam ilustrácií a tabuliek ............................................................................................ 78
Prílohy ............................................................................................................................. 79

8

ÚVOD
Aby ľudstvo lepšie preniklo do vyučovacieho procesu a celistvejšie chápalo
príčiny učiteľovho konania, začali sa v druhej polovici minulého storočia skúmať
implicitné

teórie

učiteľov.

Toto

skúmanie

prerástlo

v dominantný

výhonok

pedagogického, bližšie pedeutologického výskumu, ktorý nie je neznámy ani našim
domácim výskumníkom. Hoci učiteľova individuálna koncepcia vyučovania nie je
neznáma vo všeobecnosti, absentujú výskumné zistenia učiteľov jednotlivých odborov,
medzi nimi aj učiteliek a učiteľov dejepisu. Preto sme sa rozhodli podrobne preskúmať
individuálnu koncepciu vyučovania učiteľov dejepisu, konkrétne budúcich učiteliek
a učiteľov a to, ako na vývoj ich individuálnej koncepcie, respektíve prekoncepcie vplýva
kurz didaktika dejepisu a súvislá hospitačná pedagogická prax.
Vo svojej práci sa opierame o zahraničnú literatúru, ktorá prináša výskumy
individuálnej koncepcie vyučovania učiteľov aktívnych, aj budúcich. Prvým v tomto
snažení bol americký výskumník Evans (1989; 1990), ktorý vytvoril typológiu, deliacu
učiteľov dejepisu do piatich kategórií. Nasledovali viaceré výskumy, v ktorých autori
priniesli epistemologickú otázku histórie a dejepisu a skúmali príklon k modernistickej,
respektíve

postmodernistickej

koncepcii

dejepisu,

napríklad

Virtaová

(2001)

a McCrumová (2013). Neskôr sa do popredia dostalo skúmanie kľúčových kompetencií,
súvisiacich s postmodernistickou koncepciou dejepisu, zastúpené autormi ako Voet a De
Wever (2016), Gestsdóttirová s kolegyňami (2021), Patricio s kolegyňami (2022),
Wilkeová s kolegami (2022). Okrem toho sa začalo skúmanie budúcich učiteľov dejepisu,
ich individuálnych koncepcií a zmien, vďaka výskumníkom VanSledright a Reddyová
(2014), Mamourová (2016), Nitsche a Waldisová (2022). Tieto a ďalšie výskumy
predstavujú základ, na ktorom budujeme. Pri tvorení výskumného nástroja sme sa opierali
najmä o Virtaovú (2001), ktorú sme však nemohli použiť bezo zbytku, pretože zvolila
mierne odlišný formát a následne nepriniesla očakávanú hĺbkovú analýzu.
Diplomová práca je rozdelená na teoretickú a empirickú časť, ktoré obsahujú
zhodne po dve kapitoly.
Prvá kapitola vo všeobecnosti opisuje učiteľovu individuálnu koncepciu
vyučovania. V troch podkapitolách najprv vymedzuje zvolený pojem, následne opisuje
jej postupné utváranie v živote učiteľa a nakoniec uvádza najdôležitejšie charakteristiky.

9

Druhá kapitola vo štyroch podkapitolách sumarizuje výskumy učiteľovej
individuálnej koncepcie vyučovania, najprv vo všeobecnosti, ďalej ukazuje metódy,
ktorými je možné učiteľovu individuálnu koncepciu vyučovania skúmať, potom opisuje
výskumy zamerané na individuálnu koncepciu vyučovania aktívnych aj budúcich
učiteľov dejepisu a nakoniec objasňuje epistemologickú otázku, modernistickú
a postmodernistickú koncepciu histórie a dejepisu.
Tretia kapitola približuje metodológiu nášho výskumu. V siedmich podkapitolách
postupne definuje tému výskumu, objasňuje súčasný stav a vymedzenie skúmanej
problematiky, definuje teoretickú orientáciu výskumu, sústavu použitých pojmov,
formuluje výskumný problém a opisuje predpokladaný prínos celého výskumu. Ďalšie
podkapitoly vymedzujú ciele výskumu, charakterizujú dizajn výskumu, identifikujú
výskumnú vzorku, vysvetľujú zvolenú výskumnú metódu, opisujú vstup do terénu
a objasňujú postup pri analyzovaní získaných výskumných dát.
Posledná kapitola prezentuje výskumné zistenia a závery. Kapitola má štyri
podkapitoly. Prvá podkapitola uvádza hrubé údaje, získané o participantoch výskumu.
Druhá podkapitola zovšeobecňuje výskumné zistenia o budúcich učiteľoch dejepisu a
uvádza ich do súvisu inými dostupnými výskumami, uvedenými v tejto práci. Tretia
podkapitola uvádza najvýznamnejšie limity výskumu. Štvrtá podkapitola sumarizuje
hlavné závery výskumu IKV budúcich učiteľov dejepisu a navrhuje odporúčania pre
budúcu prax.

10

TEORETICKÁ ČASŤ

1 UČITEĽOVA INDIVIDUÁLNA KONCEPCIA VYUČOVANIA
Táto kapitola má za cieľ identifikovať pojem učiteľova1 individuálna koncepcia
vyučovania (ďalej skrátene učiteľova IKV, alebo uIKV). Kapitola je rozdelená do troch
podkapitol. Prvá podkapitola širšie definuje pojem učiteľova IKV. Druhá podkapitola
vysvetľuje vznik a utváranie uIKV počas života toho-ktorého učiteľa. Tretia podkapitola
charakterizuje uIKV a vysvetľuje jej dôležité vlastnosti a funkcie.

1.1 Vymedzenie pojmu učiteľova individuálna koncepcia vyučovania
Táto podkapitola definuje pojem uIKV. Jeho význam objasňuje najprv
gramaticky,

potom

na

základe

pedagogicko-psychologickej

teórie

a nakoniec

v porovnaní s príbuznými pojmami, skloňovanými v domácej i zahraničnej odbornej
literatúre, ležiacimi na pomedzí psychológie a pedagogiky, skúmanými aj pedeutológiou
a pedagogickou psychológiou. Ďalej podkapitola sumarizuje najčastejšie termíny
a definície, používané doma i v zahraničí pre uIKV. Nakoniec z vyššie uvedených
definícií abstrahuje terminologický rámec novej definície učiteľovej IKV.
Koncepcia vo všeobecnosti je podľa akademického Slovníka cudzích slov (2005)
„spôsob poňatia, chápania výkladu určitého javu“ (Slovníkový portál, [neznámy rok]).2
Tým javom, ktorý je predmetom vytvárania koncepcií je v prípade uIKV vyučovanie.
Prívlastok individuálna označuje jedinečnosť koncepcie každého jednotlivého učiteľa.
Mareš (2013, s. 455) uvádza, že pojem uIKV predstavuje „komplex pedagogických názorov, pedagogických postojov a učiteľových argumentov, ktoré ho zdôvodňujú“.
Podľa Dayana s kolegami je uIKV „súborom vytvorených a hlboko zakorenených
predstáv (...), ktorý riadi vyučovacie počínanie učiteľa“ (Dayan et al., 2022, s. 150, cit. z:
Khader, 2012). Učiteľova IKV tvorí integrálny aspekt učiteľovej osobnosti (Hamilton,
2006). Gavora (1990, s. 215) uvádza, že „učiteľovu koncepciu vyučovania tvorí súbor

V práci používam jazykový ekvivalent učiteľ (mužský rod) ako zaužívané súhrné pomenovanie mužov
učiteľov a žien učiteliek.
2
Podľa Synonymického slovníka slovenčiny z roku 2004 sú synonymami slova koncepcia okrem iných:
chápanie, poňatie a ponímanie (Slovníkový portál, [neznámy rok]).
1

11

vedomostí, názorov, presvedčení a predstáv“. Na ich základe si „učiteľ pre seba
interpretuje vyučovacie ciele, upravuje učivo, aplikuje metódy a pristupuje k žiakovi
a ostatným osobám v pedagogickom procese“ (Gavora, 1990, s. 209).
U učiteľa sa IKV podvedome vzťahuje na spôsob vnímania vlastného, aj žiackeho
výkonu v oblastiach ako je inteligencia, osobnosť a úspech, a to aj napriek tomu, že
jednotlivci o nej často nevedia (May et al., 2020). Učitelia si svoju IKV zväčša
intencionálne neanalyzujú. Aj napriek tomu učiteľova IKV môže priamo ovplyvniť
výsledky žiakov (Sabarwal et al., 2022), napríklad tým, ako je učiteľova koncepcia
inteligencie spojená s druhom chvál, či iných výchovno-vzdelávacích prostriedkov, ktoré
žiakom poskytuje (Jonsson a Beach, 2012).
Aj napriek tomu, že poznáme zásadnú dôležitosť uIKV v pedagogickom procese,
je pre výskumníkov náročné individuálne koncepcie učiteľov „presne zachytiť
a podrobne preskúmať“ (Hamilton, 2006, s. 201). Je to spôsobené tým, že uIKV
predstavuje

myšlienkové

konštrukty

a popri

znalostnom

východisku

zahŕňa

nezanedbateľnú afektívnu a behaviorálnu (konatívnu) zložku. Učiteľova IKV je
„neverbalizovaná a napriek svojej odolnosti voči premenám v čase sa situačne premieňa
a býva ovplyvnená aktuálnym kontextom, či sociálnymi interakciami“ (Koubek, 2021, s.
13).
Učiteľova IKV nadobúda v prácach rôznych autorov (píšucich v rôznych
jazykoch) rôzne termíny, ktoré sú si navzájom synonymami – termíny vykazujú
zanedbateľné rozdiely – a teda reprezentujú jeden jediný pojem. Zoznam týchto termínov
aj s autormi, ktorí ho používajú a ich vlastnými výkladmi (definíciami) obsahuje Tabuľka
1. Nadradeným (obsahovo širším) termínom je učiteľovo (pedagogické) myslenie a
uvažovanie (angl.: teacher thinking), poprípade učiteľove myšlienkové procesy (angl.:
teachers' thought processes) (Chválová, 2018).
Pre túto prácu sme z diapazónu spomenutých termínov zvolili práve uIKV preto,
lebo v slovenskej odbornej literatúre má najdlhšie a najbohatšie zastúpenie. Okrem toho
svojou gramatickou stavbou podľa nás najlepšie vystihuje danú problematiku – už
samotným názvom prepája jedincovu individualitu, vnútorné uvažovanie a oblasť
vyučovania.

12

Tabuľka 1: Tabuľka príbuzných termínov IKV, podľa: Gavoru (1990); Mareša (1996); Gavoru (2001);
Yılmaza (2008); Mareša (2013); Chválovej (2018); Ostradického a Kostruba (2023)

13

Podľa vyššie uvedeného definujeme uIKV ako subjektívny implicitný faktor,
ovplyvňujúci učiteľovo uvažovanie a konanie a tým celý vyučovací proces.
Táto podkapitola definovala pojem učiteľova IKV. Prvou perspektívou bola
gramatická, ďalšou pedagogicko-psychologická teória, ktorá poukázala na prítomnosť
vnútorných, často podvedomých koncepcii učiteľov, ktoré majú zásadnú dôležitosť v ich
pedagogickej činnosti. Potom sumarizovala najfrekventovanejšie termíny, ktorými rôzni
autori nazývajú uIKV a uviedla dôvod, prečo z množiny termínov v tejto práci používame
práve uIKV. Nakoniec sme z vyššie uvedených definícií vyabstrahovali terminologický
rámec novej definície učiteľovej IKV.

1.2 Utváranie učiteľovej individuálnej koncepcie vyučovania
Táto podkapitola identifikuje výskumne podložený pravdepodobný postup, akým
bežne vzniká a vyvíja sa učiteľova IKV. Stručne sme hľadali nejaký psychologický
pohľad na individuálne koncepcie ľudí vo všeobecnosti, pretože na základe poznatkov
o IKV učiteľov predpokladáme, že každý človek má svoju vlastnú bežne neuvedomovanú
vnútornú koncepciu, hrajúcu kľúčovú úlohu pri jeho uvažovaní, rozhodovaní a konaní,
no v hľadaní sme neboli úspešní a z toho dôvodu spomíname iba samotnú učiteľovu IKV.
Vznik (utváranie sa) IKV toho-ktorého učiteľa je dlhodobým a veľmi
komplexným procesom, pretože uIKV je previazaná s osobným životom učiteľa a je
formovaná všetkými skúsenosťami a vplyvnými osobami v jeho živote a praxi (Gavora,
2001).
Z chronologickej perspektívy je možné utváranie uIKV rozdeliť do štyroch
hlavných fáz: skúsenosti z roly žiaka, teoretické vedomosti nadobudnuté počas
pregraduálnej prípravy, skúsenosti z vysokoškolskej pedagogickej praxe a skúsenosti
z pôsobenia v role učiteľa (Mareš, 2013; Chválová, 2018).
Prvým formatívnym vplyvom, sú skúsenosti budúceho učiteľa z vlastného
pôsobenia v role žiaka. V tejto fáze jedinec aktívne, alebo pasívne pozoruje konanie
svojich učiteľov (a iných vyučujúcich) a formuje si obraz pozostávajúci väčšinou
z názorov (predsudkov) ako neučiť, ide teda prevažne o „negatívnu koncepciu“ (Mareš,
1996, s. 14; 2013), ktorá ešte nie je hotovou koncepciou, ale iba prekoncepciou (Dayan
et al., 2022; VanSledright a Reddy, 2014).
Neskôr začína pregraduálnu prípravu a jedinec sa stretáva s množstvom
pedagogickej teórie. S jeho pôvodnou prekoncepciou sa začína spájať na jednej strane
14

táto teória, hoci nie bezo zbytku – študent vykonáva selekciu a prijíma a do svojej
podvedomej koncepcie inkorporuje to, čo sa mu hodí a dáva mu logický zmysel. Na
druhej

strane

prijíma

pedagogické

názory

a

akcenty

svojich

vyučujúcich

a prednášajúcich. Výskumy ukazujú, že kvalitné vzdelávanie má schopnosť zmeniť
nefunkčnú prekoncepciu, vzniknutú v žiackych časoch (Gürsoy, 2013; Romanowski,
1998; Seebauerová, 2007).
Pozoruhodným bodom, v ktorom dochádza k výrazným zmenám jedincovej
výrazne teoretickej prekoncepcie je pedagogická prax v priebehu vysokoškolského
štúdia. Študent sa vtedy stretáva s IKV svojho cvičného učiteľa, ktorá je väčšinou
jednoduchšia a praktickejšia, ako majú didaktici odborných predmetov a ako je preberané
vysokoškolské učivo. Okrem toho sa prvýkrát zapája do vyučovacieho procesu
a teoretickú stránku svojej prekoncepcie obohacuje o praktické skúsenosti. Aby jedinec
dokázal efektívne meniť svoju prekoncepciu, je z jeho strany nutná reflexia
a s pedagógom zodpovedným za prax musí viesť kritický dialóg (Mamoura, 2016).
Nakoniec sa študent dostáva do praxe a stáva sa skutočným učiteľom. Vtedy je
jeho prekoncepcia najintenzívnejšie konfrontovaná s pedagogickou realitou a pod
vplyvom okolností a postupne naberaných skúseností sa mení na skutočnú koncepciu.
Podľa výskumov sú kľúčovými prvé roky praxe, keď učiteľ hľadá ideálny spôsob vlastnej
práce, vtedy jeho koncepcia vyučovania prechádza najrazantnejšími zmenami. Zároveň
vtedy potrebuje najväčšiu podporu a pomoc. Postupom času sa jeho koncepcia ustáli a vo
väčšine prípadov zostáva pri svojej IKV, ktorá sa mu zdá byť najlepšia, lebo je na ňu
zvyknutý, zjednodušuje mu prácu, pretože mu umožňuje mechanicky vykonávať činnosti
a tým šetriť pozornosť a vynaložené úsilie (Huang et al., 2021; Voet a De Wever, 2016).
Táto podkapitola identifikovala bežný postup vzniku a utvárania sa uIKV počas
života učiteľa. Čím ďalej, tým je IKV učiteľov pevnejšia a ťažšie zmeniteľná. Okrem
iného z uvedeného postupu vyplýva, že každý učiteľ má – chtiac, či nechtiac – svoju IKV.
Z toho, čo bolo načrtnuté, dokážeme na základe vlastných, ešte stále čerstvých skúseností
potvrdiť najmä skutočnosť, že pedagogická prax počas štúdia je veľkým zlomom pre
budúcich učiteľov a ich uvažovanie o vlastnej profesii, ktoré je neoddeliteľnou súčasťou
uIKV.

15

1.3 Charakteristiky individuálnej koncepcie vyučovania
Táto podkapitola pre lepšie porozumenie sumarizuje základné charakteristiky
uIKV. Podkapitola má tri časti. Prvá časť stručne opisuje vlastnosti, ktoré uIKV
nadobúda, druhá funkcie, ktoré uIKV plní a tretia dopĺňa ďalšie dosiaľ nespomenuté
nezanedbateľné charakteristiky uIKV.

1.3.1 Vlastnosti individuálnej koncepcie vyučovania
V tejto podkapitole vymenúvame a vysvetľujeme všeobecné vlastnosti, alebo inak
povedané podstatné znaky, ktoré uIKV nadobúda. Tieto vlastnosti súvisia už zo
samotným názvom a teda so skutočnosťou, že IKV je individuálna a ťažko pozorovateľná.
Vlastnosti učiteľovej IKV podľa Mareša (2013) sú:
-

Implicitná a skrytá – uIKV väčšinou nie je konkrétnym učiteľom do
detailov sformulovaná a explicitne vyjadrená, namiesto toho jestvuje len
ako podvedome prítomná, nie všetci učitelia o nej uvažujú, alebo vedia
o jej existencii,

-

subjektívna – nakoľko sa uIKV viaže na učiteľovu individualitu a je
formovaná jeho skúsenosťami, je pri každom učiteľovi odlišná, nenašli by
sme dvoch učiteľov s rovnakou uIKV a práve uIKV odlišuje učiteľov,
ktorí majú rovnaké, alebo veľmi podobné vedomosti (Bryan, 2011),

-

spontánna – uIKV sa nevyvíja v nejakom kontrolovanom rámci, ale
vzniká mimovoľne počas celého života a profesionálnej kariéry učiteľa,
(aj keď sa zdá, že tempo vývinu uIKV sa so stúpajúcim vekom spomaľuje)
a výskumy dokazujú, že teoretické vzdelávania učiteľov ju neštiepia
dostatočne, nemenia ju, iba ju dopĺňajú a kryštalizujú (Huang et al., 2021),

-

pomerne neuvedomená – konkrétny učiteľ svoju IKV používa
mechanicky a zväčša ju nepodrobuje kritike s cieľom objaviť v nej
nedostatky a napraviť ich,

-

orientovaná – uIKV zásadne obsahuje hodnotiacu zložku, vyhraňuje sa
väčšinou kladne, neutrálne, alebo záporne, v konečnom dôsledku
rozhoduje, či učiteľ niečo príjme, alebo odmietne (slúži ako sito, viď
Obrázok 2),

16

-

stereotypná – uIKV sa vyznačuje zaužívaným a málo sa meniacim
systémom, ktorý „má malú pružnosť“ (Mareš, 2013, s. 456) a ktorý
poskytuje učiteľovi výhodu v tom, že nemusí nad každým detailom svojej
učiteľskej činnosti zdĺhavo premýšľať (pracuje mechanicky), konkrétny
učiteľ má svoju koncepciu ako ideálnu,

-

pomerne stabilná – vonkajšie vplyvy uIKV interferujú iba málo a tým
pádom sa v čase mení len pomaly, dokonca sa zdá, že úplná zmena nie je
možná.

Obrázok 1: Individuálna koncepcia vyučovania učiteľa ilustrovaná ako sito (námet: Mareš, 1996; 2013)

Táto časť opisovala vlastnosti uIKV. Učiteľova IKV veľmi úzko súvisí
s individualitou učiteľa a preto je ťažko pozorovateľná, aj meniteľná, samotnému
učiteľovi vyhovuje, aj keď ju nemusí poznať a jej implicitnosť mu umožňuje podvedome
(mechanicky) konať. Keby neexistovala takáto vnútorná koncepcia, o ktorú by sa mohol
učiteľ mimovoľne opierať, jeho práca by bola výrazne náročnejšia, pretože by musel
každý detail svojej činnosti úmyselne zvažovať a plánovať.

1.3.2 Funkcie individuálnej koncepcie vyučovania
Táto podkapitola opisuje funkcie, ktoré uIKV plní. Pod pojmom funkcia myslíme
zameranie na nejaký konkrétny účel. Funkcie uIKV teda vysvetľujú, v ktorých
činnostiach a akým spôsobom je zapojená učiteľova IKV.
Funkcie učiteľovej IKV podľa Mareša (2013) sú:
17

-

projektívna funkcia – uIKV určuje vnútorný obsah aj vonkajšiu formu
učiteľovej práce,

-

selektívna funkcia – uIKV rozdeľuje jednotlivé zložky na podstatné
(kardinálne) a okrajové (marginálne),

-

motivačná funkcia – uIKV určuje učiteľovu motiváciu, ako aj to, čo
učiteľa neovplyvňuje, neprijme k výkonu,

-

regulačná funkcia – uIKV určuje spôsob učiteľovho rozhodovania sa
a uprednostňované postupy riadenia vyučovania (Jonsson a Beach, 2012),

-

konatívna (behaviorálna) funkcia – uIKV indikuje ciele úsilia učiteľa
a jeho jednanie v konkrétnych situáciách,

-

hodnotiaca funkcia – uIKV určuje kritériá hodnotenia celého
pedagogického procesu, ako aj jeho jednotlivých zložiek a aktérov a seba
samého,

-

rezultatívna (výsledková) funkcia – uIKV určuje výsledky, ktoré je učiteľ
vo svojej práci schopný dosiahnuť, respektíve tie, ktoré nie je schopný
dosiahnuť (Sabarwal et al., 2022).
Táto časť opisovala základné funkcie, ktoré učiteľovi plní jeho IKV. Z uvedeného

vyplýva, že učiteľ používa svoju IKV v celej plejáde pedagogických aj nepedagogických
situácií, od plánovania, cez realizáciu, až po hodnotenie všetkých svojich činností (čo
identifikujeme v nasledujúcej časti). Aj to zdôrazňuje význam IKV a dôležitosť jej
skúmania.

1.3.3 Ďalšie charakteristiky individuálnej koncepcie vyučovania
V tejto časti opisujeme ďalšie dôležité charakteristiky uIKV. Tieto sú: všeobecná
prítomnosť medzi učiteľmi, dielčie koncepcie, ktoré v sebe spája, aplikovanie uIKV
v rôznych fázach pracovnej činnosti, zložky uIKV a dva hlavné vplyvy neustále
ovplyvňujúce učiteľovu IKV.
Učiteľova IKV je ťažko sledovateľná a na prvý pohľad neviditeľná, preto sa zdá,
že neexistuje, alebo prinajmenšom, že nie je prítomná u všetkých učiteľov. Vyššie sme
spomenuli zjednodušený postup utvárania uIKV, čo naznačuje všeobecnú prítomnosť,
nakoľko každý učiteľ raz prešiel fázou žiaka a študenta a pre každého je stret
s pedagogickou realitou (praxou) odlišný od prijímania pedagogickej teórie (Mareš,
2013).
18

Obrázok 2: Vnútorná štrukturácia individuálnej koncepcie vyučovania, podľa Mareša (2013)

Zo svojej individuálnej koncepcie učiteľ čerpá vo všetkých fázach vyučovania:
predrealizačnej (pri príprave podkladov na vyučovanie), realizačnej (počas vykonávania
pedagogických činností na vyučovacej hodine) a porealizačnej (reflexia, hodnotenie
vyučovacej hodiny, hľadanie zlepšení). Cez prizmu svojej individuálnej koncepcie učiteľ
sleduje pedagogickú realitu vôkol seba, odbornú pedagogickú literatúru a tiež vyučovanie
druhých učiteľov (Gavora, 1990).
Vďaka tomu, že učiteľ má (implicitne) svoju individuálnu koncepciu učiteľskej
práce, teoretické kurzy zamerané na vzdelávanie aktívnych učiteľov na neho nemajú taký
vplyv, ako je požadované a ako by sa dalo očakávať. V tomto prípade by mali byť
užitočné praktické úlohy, nahrádzajúce samotné teoretické vedomosti (Mareš, 2013;
Gavora, 1990).

Obrázok 3: Zložky individuálnej koncepcie vyučovania, podľa: Gavoru (1990) a Šeben Zaťkovej (2015)

V priebehu vykonávania učiteľskej profesie na učiteľovu individuálnu koncepciu
pôsobia dva hlavné vplyvy (viď Obrázok 4):

19

1. teória – predkladá vedecké poznatky, ktoré prechádzajú učiteľovou
selekciou a následným prijatím vyselektovaného (akoby toho, čo učiteľovi
„zapadá do skladačky“),
2. prax – učiteľ naberá vykonávaním praxe skúsenosti, ktoré spätne analyzuje
a hodnotí a tým upravuje svoju individuálnu koncepciu. Následne jeho
pozmenená koncepcia štiepi prax a tá opäť prináša zmeny do koncepcie
vyučovania. Týmto všetkým sa individuálna koncepcia stáva ešte
individuálnejšou.

Obrázok 4: Previazanosť individuálnej koncepcie vyučovania s pedagogickou teóriou a praxou,
podľa Gavoru (1990)

Táto časť opísala ďalšie nezanedbateľné charakteristiky, dotvárajúce obraz uIKV.
Tieto charakteristiky sú: prítomnosť u každého učiteľa, jednotlivé koncepcie, ktoré v sebe
zahŕňa, prítomnosť uIKV vo všetkých fázach pracovnej činnosti učiteľa, dielčie uIKV a
dva hlavné vplyvy neustále pôsobiace na učiteľovu IKV.
Táto podkapitola sumarizovala základné charakteristiky, typické pre uIKV. Jej
jednotlivé časti opisovali vlastnosti IKV, funkcie IKV a ostatné dielčie charakteristiky.
Učiteľovu IKV výstižne ilustruje metafora sita, ktoré triedi, čo si učiteľ pre seba zoberie
a aplikuje v praxi a čo vynechá. Z tohto opisu sú zrejmé najmä tri skutočnosti: a) uIKV
je veľmi zložitý a ťažko pozorovateľný komplex, b) uIKV sa týka celého pedagogického,
aj nepedagogického pôsobenia učiteľa a výrazným spôsobom ho podmieňuje, c) nakoľko
je uIKV vnútorná a kľúčová, je potrebné ju skúmať a učiteľom vysvetľovať, čo
rozvedieme v ďalšej časti.
Prvá kapitola definovala učiteľovu IKV, identifikovala bežný postup utvárania
uIKV a sumarizovala základné charakteristiky uIKV.
20

2 SKÚMANIE UČITEĽOVEJ INDIVIDUÁLNEJ KONCEPCIE
VYUČOVANIA
Táto kapitola sumarizuje domáce a zahraničné výskumy učiteľovej IKV
a identifikuje a definuje najdôležitejšie pojmy. Kapitola je rozdelená do štyroch
podkapitol. Prvá podkapitola identifikuje vývoj skúmania problematiky uIKV a dôležité
zistenia, ktoré výskumy priniesli. Druhá podkapitola sumarizuje rôzne metódy, používané
pri skúmaní učiteľovej IKV. Tretia podkapitola vyberá a triedi výskumy o IKV, zamerané
na aktívnych aj budúcich učiteľov dejepisu. Posledná podkapitola na základe
spomenutých výskumov definuje v súvislosti s IKV učiteľov dejepisu často skloňovanú
epistemologickú otázku s kľúčovými pojmami modernistická a postmodernistická
koncepcia histórie (a dejepisu).

2.1 Výskumy individuálnej koncepcie vyučovania
Táto podkapitola identifikuje, kedy, ako a prečo sa výskumníci začali zaoberať
učiteľovým uvažovaním, ako aj to, ako sa skúmanie danej problematiky postupne
vyvíjalo, až sa sformovalo do dominantného prúdu pedagogického výskumu. K tomu
pripájame

argumenty,

dokladajúce

dôležitosť

skúmania

niečoho

tak

ťažko

identifikovateľného, ako je uIKV a niektoré z novších záverov oných výskumov.
Do šesťdesiatych a sedemdesiatych rokov dvadsiateho storočia prevládal
deskriptívny (opisný) výskum vonkajšieho pôsobenia učiteľa, ktorý kategorizoval
a triedil jeho pedagogickú činnosť do škatuliek, ale nehľadel dovnútra, na učiteľove
názory a do jeho uvažovania o vyučovaní. Až uprostred sedemdesiatych rokov
dvadsiateho storočia nastal v tomto smere posun, do popredia sa dostali otázky ako:
„Prečo učiteľ robí to, čo robí?“ a začalo sa skúmanie učiteľových myšlienkových
procesov, presvedčení, poňatia vyučovania, každodennej filozofie, pedagogického
myslenia, a iného, čo radíme k učiteľovej IKV (Gavora, 1990; Mareš, 2013; Yılmaz,
2008; Chválová, 2018).
Z týchto výskumov vyplynulo, že musí existovať premenná, ktorá je za viditeľnou
činnosťou učiteľa a determinuje celý vyučovací proces. Prišlo sa s tézou, že kľúčové sú
myšlienkové procesy aktérov, teda učiteľa na jednej strane a žiaka na druhej. Povrchný
deskriptívny výskum bol odsunutý a nahradený skúmaním vnútornej mentálnej
21

reprezentácie viditeľných pedagogických skutočností. Najvýraznejšie sa na tejto zmene
podpísali spolutvorcovia kognitívnej psychológie, Švajčiar Jean Piaget a Rus Lev
Semjonovič Vygotskij (Gavora, 1990; Tóthová, 2014).
V októbri roku 1983 bola na Sympóziu pre výskum myslenia učiteľov na Tilburg
University v Holandsku založená Spoločnosť na výskum myšlienkových procesov učiteľa
(The International Study Association on Teacher Thinking, skrátene: ISATT), ktorej
cieľom je rozšíriť pohľad na prácu učiteľov a vyučovací proces, zvýšiť kvalitu výučby a
pôsobiť ako fórum na šírenie výsledkov výskumu, prispievajúcich k formovaniu teórie v
tejto oblasti (International study association, 2021).
O rok neskôr C. M. Clark a P. L. Petersonová (1984) publikovali svoju dodnes
citovanú prelomovú štúdiu Teacher’s Thought Processes, ktorou sumarizujú výskum na
poli IKV v sedemdesiatych a na začiatku osemdesiatych rokov dvadsiateho storočia.
Do vtedajšieho Československa (a neskoršieho Česko-Slovenska) sa tieto
myšlienky dostali najprv v prvej polovici osemdesiatych rokov dvadsiateho storočia.
Gavora (1990) sumarizuje autorov (s ich základnými staršími prácami):
-

Z. Helus (Pojeti žáka a perspektivy osobnosti, 1982),

-

E. Vyskočilová (Dovednostní model učitelovy profese, 1986),

-

J. Průcha (Determinanty reálné výuky, 1987),

-

Vl. Hrabal ml. (Výskum učitelova pojetí úspěšného žáka v oblasti píle
a nadání a možnosti jeho autodiagnostiky, 1988),

-

P. Gavora (slovenský priekopník s príspevkom Učiteľova individuálna
koncepcia vyučovania, 1990),

-

J. Mareš (najaktívnejší autor s dielami Učitelovo individuální pojetí výuky,
1986; Učitelovo pojetí výuky, 1987; spolu s J. Slavíkom, T. Svatošom a V.
Švecom dielo Učitelovo pojetí výuky, 1996).

V tejto oblasti bolo v zahraničí v posledných dekádach vykonaných množstvo
výskumov, zameraných na vplyv učiteľovej IKV na rôzne aspekty vyučovania. Podľa
nášho prieskumu boli najčastejšími témami: inteligencia (často v spojení s motiváciou)
(napr. Jones et al., 2012), rôzne zručnosti (napr. Hamilton, 2006; Rechsteiner et al., 2021)
a tvorivosť (napr. Gralewski a Karwowski, 2016).3
Ďalšími skúmanými témami v rámci IKV sú: klíma, inteligencia, učenie sa, zlepšovanie škôl, kladenie
otázok, vplyv učiteľov v ranom detstve, morálka, stres, úspechy žiakov, normy, tvorivosť, nadaní študenti,
učenie sa písať, kritické myslenie, hodnotenie, zručnosti, sociálne porovnávanie, prijímanie stereotypov,
motivácia, spätná väzba, cudzie jazyky, multikultúrne triedy, disciplína, technológie, osobnosti,
emocionálne skúsenosti, akcia, inteligencia a Downov syndróm, a na iné.
3

22

V našom priestore po roku 2000 nastúpila nová generácia výskumníkov
a skúmania učiteľovej IKV. Niektorí skúmali uIKV všeobecnejšie, napríklad Švec (2003)
a Šíp a Švec (2013), Koubek a Janík priniesli prehľadovú štúdiu (2015). Časť
výskumníkov sa zamerala na IKV v konkrétnych vyučovacích predmetoch, napríklad
Kropáč v oblasti technických predmetov (2004), Vávra v geografii (2006), Žoldošová
dvakrát v oblasti prvostupňovej prírodovedy (2007 a 2008), Tomkuliaková rovnako
v prírodovede (2012) a tiež vo všeobecnosti na prvom stupni (Tomkuliaková, 2015),
doteraz nikto nevenoval pozornosť učiteľom dejepisu. Časť výskumníkov sa zamerala na
prípadové štúdie, skúmajúce IKV jedného učiteľa, napríklad Gavora (2001), Porubský
(2007), Nehyba a Svojanovský (2016) a Koubek (2016). Ďalšie výskumy sa venovali
budúcim učiteľom, napríklad Švec (2012) a Kasíková s Valentom (2019). V neposlednom
rade boli vytvorené výskumy v univerzitnom prostredí, skúmajúce premeny uIKV
budúcich učiteľov počas štúdia (Seebauerová, 2007) a tiež začínajúcich vysokoškolských
učiteľov (Šeďová et al., 2016).
Výsledky výskumov zameraných na individuálnu koncepciu učiteľov je práve
kvôli vlastnostiam uIKV náročné zjednodušovať. Uvažovanie učiteľov je mimoriadne
komplexné a nedokážeme vytvoriť profil „priemerného učiteľa“, lebo každý jednotlivec
má zložitý súbor poznania a jeho uplatňovania v praxi. Nesporné je, že učiteľova IKV
môže priamo ovplyvniť výsledky žiakov (Sabarwal et al., 2022). Je preto veľmi dôležité,
aby učiteľ poznal svoju IKV a rozumel základným mechanizmom jej fungovania
(Gavora, 1990).
Ďalej prikladáme závery niekoľkých výskumov, poukazujúcich na túto
skutočnosť.
Učiteľova individuálna koncepcia schopností a potenciálu žiakov dokázateľne
ovplyvňuje ich výsledky a budúce úspechy (Hamilton, 2006). Koncepcia schopností
ovplyvňuje to, ako bude jednotlivec „reagovať na neúspechy a zlyhania a rozvíjať postoje
k vzdelávacím cieľom“ (May et al., 2020, s. 56).
Učiteľova koncepcia inteligencie sa odráža v spôsobe chválenia žiakov. Tí
učitelia, ktorí veria, že inteligenciu je možné rozvíjať, dávajú procesuálnu chválu, ktorá
má priaznivé dôsledky, na rozdiel od osobnej chvály učiteľov, operujúcich s modelom
nemennej (fixnej) inteligencie, ktorá prináša skôr negatívne dôsledky (Jonsson a Beach,
2012; Jones et al., 2012). Dôležitou skutočnosťou je, že učiteľova koncepcia inteligencie
ovplyvňuje žiakov, ktorí si budujú vlastné koncepcie inteligencie, ktoré ich neskôr môžu
výrazne motivovať k sebarozvoju (alebo naopak demotivovať) (Jones et al., 2012).
23

Učiteľova IKV ovplyvňuje výkonnosť žiakov, pričom platí model tzv.
„Sebanaplňujúceho proroctva“ (žiak sa zlepší – Pygmalionov efekt, alebo zhorší
– Golemov efekt na základe učiteľovho prístupu, odvodeného z predpokladu žiakovej
úspešnosti/neúspešnosti). Najvýraznejšie sa IKV učiteľov vo vzťahu k výkonnosti žiakov
prejavuje pri znevýhodnených – sociálne menej zapojených žiakoch (Sabarwal et al.,
2022).
Keďže uIKV nezanedbateľne ovplyvňuje pedagogickú prácu učiteľa a tým aj
žiakov, je dôležité, aby súčasťou prípravy budúcich učiteľov bol reflexívny proces
sebahodnotenia vo vzťahu k vlastným presvedčeniam a hodnotám, a ich významu pre
prax a žiakov (Hamilton, 2006).
Táto podkapitola sumarizovala vývoj skúmania problematiky uIKV od jej
začiatku v sedemdesiatych a osemdesiatych rokoch dvadsiateho storočia, cez jej príchod
do nášho geografického priestoru, až do súčasnosti. Najnovšie zahraničné výskumy
jednohlasne zdôrazňujú potrebu lepšieho porozumenia uIKV, nielen vo vedeckej oblasti,
ale najmä samotnými učiteľmi, pretože uIKV priamo ovplyvňuje – pozitívne, alebo
negatívne – žiakov a tým ďalšie generácie našej spoločnosti.

2.2 Metódy skúmania individuálnej koncepcie vyučovania učiteľa
Táto podkapitola sumarizuje základné výskumné metódy, používané pri skúmaní
učiteľovej IKV. Ku niektorým uvádzame príklad štúdie s ktorou sme pracovali, v ktorej
autori použili danú metódu ako hlavnú, alebo jednu z viacerých použitých.
Nakoľko je uIKV implicitná a pre väčšinu učiteľov neuvedomelá, nie je možné
pracovať s klasickými dotazníkmi. Skrytú individuálnu koncepciu je potrebné
rekonštruovať, urobiť explicitnou. Používame pri tom najmä tieto metódy: (Mareš, 1996;
2013; Gavora, 1990; 2001)
-

pozorovanie – výskumník pozoruje a podrobne poznámkuje konanie
učiteľa v spektre pedagogických situácií, z jeho konania je možné
nepriamo odvodiť jeho IKV. Používajú sa rôzne formy ako: zúčastnené
pozorovanie, stimulované vybavovanie spamäti učiteľa (angl.: stimulated
recall, to je reflexia vyučovacej hodiny, napríklad pomocou nahrávky),
uvažovanie nahlas a ďalšie (napr. Romanowski, 1998; Gestsdóttir et al.,
2021),

24

-

dotazníky/škály – učiteľ odpovedá na sadu premyslených otázok,
z ktorých sa dá do istej miery spoznať jeho individuálna koncepcia.
Poznáme rôzne formy dotazníkov: dotazníky s otvorenými položkami,
dotazníky s uzavretými položkami, projektívne techniky – medzi nimi
najmä dotazník UPV (Mareš, 1990) (Učitelovo pojetí výuky, viď vyššie)
(napr. VanSledright a Reddy, 2014; Namamba, 2016; Rechsteiner et al.,
2021; Dayan et al., 2022),

-

rozhovor – témou sú názory učiteľa na vyučovanie, rozhovor môže mať
rôznu štruktúru a mieru voľnosti, môže ísť napríklad aj o rozhovor so
samým sebou (o chystanej, alebo už odučenej vyučovacej hodine) (napr.
Martínez-Rodríguez et al., 2019; Bartelds et al., 2020, Nitsche a Waldis,
2022),

-

kvalitatívny výskum – zameriava sa na kognitívne hľadisko, skúma
vnímanie kľúčových pojmov a môže niesť rôzne označenie: mapovanie
pojmov (v angličtine: concept mapping), konceptuálna schematizácia,
(conceptual

schematization),

heuristická

schematizácia

(heuristic

schematization), zachytenie učiteľovej pedagogickej ‚filozofie‘ (policy
capturing), analýza profesijného denníka učiteľa a iné. Okrem toho je
možné skúmať učiteľove pedagogické zásady, napríklad praktické
argumenty – výroky o žiakoch, učení, vyučovacích metódach, učive,
organizácii vyučovania (napr. Mamoura, 2016; May et al., 2020),
-

riešenie modelových situácií – induktívny prístup, odvíjajúci sa od
učiteľovho

konania

vo

vybraných (modelových)

pedagogických

situáciách, záverom je diskusia, napríklad kritická reflexia učiteľov vo
forme: opis – vysvetlenie – konfrontovanie – rekonštrukcia (napr. Wilke et
al., 2022),
-

taxonómia učiteľovej sebareflexie – zložitý hierarchicky usporiadaný
systém hľadísk (ohľadov).

Z výskumov predložených v tejto kapitole vyplýva, že najčastejšou metódou
kvantitatívneho skúmania uIKV je dotazník (napr. VanSledright a Reddy, 2014;
Namamba, 2016; Rechsteiner et al., 2021; Dayan et al., 2022) a najčastejšou metódou
kvalitatívneho výskumu je pološtruktúrovaný rozhovor (napr. Martínez-Rodríguez et al.,
2019; Bartelds et al., 2020, Nitsche a Waldis, 2022).

25

Výhodou kvalitatívneho prístupu je podľa Mareša (2013, s. 460) možnosť „viesť
učiteľov k tomu, aby podrobnejšie vysvetlili, čo si pod týmto pojmom [uIKV]
predstavujú“, čím sa dá predísť nepochopeniu.
V súčasnosti je ideálom výskum s použitím zmiešaných metód (mixed methods
research), teda výskum, v ktorom sa kvalitatívny a kvantitatívny prístup vhodne dopĺňajú
(Bernhard, 2019). So zmiešanými metódami pracovali napríklad výskumníci: Jones s
kolegami (2012), Namamba a Rao, (2016), Gestsdóttirová et al. (2021), Elmersjö
a Zanazanian (2022).
Táto podkapitola sumarizovala základné metódy, používané v skúmaní učiteľovej
IKV. Tieto metódy sa líšia mierou náročnosti, ako aj mierou zapojenia výskumníka
a samotného učiteľa. Ku jednotlivým metódam sme pridali výskumy, v ktorých autori
určené metódy použili. Z nich vyplýva trend kvantitatívneho skúmania učiteľovej IKV
prostredníctvom dotazníkov a kvalitatívneho skúmania formou pološtruktúrovaného
rozhovoru. Zaujímavým moderným prístupom je zmiešaný výskum, používajúci
kombináciu kvantitatívnej a kvalitatívnej metódy.

2.3 Výskumy o IKV učiteľov dejepisu
Táto podkapitola sumarizuje poznatky o IKV učiteľov dejepisu, nadobudnuté
analýzou 18 empirických výskumov. Keďže téma IKV učiteľov dejepisu nie je v našom
priestore aktívne skúmaná, takmer všetky sú zahraničné, väčšinou pochádzajú od
výskumníkov z rôznych európskych štátov, niekoľko z amerických Spojených štátov
a jeden z africkej Tanzánie.
Považujeme za dôležité spomenúť ešte niekoľko terminologických otázok.
V texte rozlišujeme históriu (vednú disciplínu; a zároveň interpretáciu minulosti,
synonymum výrazu ‚dejiny‘) a dejepis (pedagogickú disciplínu), i keď miestami je to
náročné, pretože práce v anglickom jazyku používajú pre oba pojmy jeden výraz
(history). Hoci stredoškolskí žiaci sú v zahraničných výskumoch nazývaní ‚študenti‘
(students), používame pre nich naše pomenovanie – žiaci. Pri jednotlivých výskumoch
v prípade učiteľov nešpecifikujeme, že ide o učiteľov dejepisu, výnimkou sú prípady, keď
nejde priamo o učiteľov dejepisu.
Podkapitola je rozdelená na 4 časti. Na začiatku identifikujeme úvod skúmania
IKV učiteľov dejepisu, vrátane typológií a faktorov, ktoré IKV učiteľov dejepisu
ovplyvňujú. V tejto časti sa začína rozvíjať pojem epistemologické presvedčenie
26

učiteľov, súvisiace s dvomi perspektívami histórie, poťažmo dejepisu. V druhej časti sa
zameriavame

na

prvky

postmodernisticky koncipovaného

dejepisu. Následne

približujeme výskumy konkrétne budúcich učiteľov a vplyvu ich odbornej prípravy. Na
záver uvádzame výskumy, poukazujúce na rôznu mieru úspešnosti implementácie
postmodernistickej koncepcie do vyučovania dejepisu.

2.3.1 Začiatky skúmania IKV učiteľov dejepisu
Táto časť sumarizuje začiatky skúmania IKV učiteľov dejepisu, spolu s faktormi,
ktoré uIKV ovplyvňujú a typológiami, ktoré výskumníci navrhli. Už 10 rokov po začiatku
tohto skúmania sa vyprofilovala kľúčová epistemologická otázka, deliaca koncepcie
histórie a dejepisu na modernistickú a postmodernistickú.
Priekopníkom štúdia IKV učiteľov dejepisu sa na prelome 80‘ a 90‘ rokov 20.
storočia stal americký výskumník R. W. Evans, ktorého dve štúdie sú pre túto prácu zvlášť
relevantné (Namamba a Rao, 2016; Bernhard, 2019; Martínez-Rodríguez et al., 2019).
V prvom

z dvoch spomenutých príspevkov Evans (1989)

skúmal

71

stredoškolských učiteľov v Spojených štátoch. Cieľom bolo spoznať koncepcie významu
histórie a faktory, ktoré ich formujú. Autor najprv vytvoril „dotazník o učiteľských
predstavách o histórii a osobnom zázemí“ (Evans, 1989, s. 214), ktorým od 71
stredoškolských učiteľov získal podklady ku následným rozhovorom. Po vytvorení
predbežnej typológie 30 z respondentov absolvovalo 50 minútové rozhovory skúmajúce
„predstavy učiteľov o význame dejín (...), opise vlastného vyučovacieho štýlu a pohľade
učiteľa na pôvod svojej koncepcie“ (Evans, 1989, s. 214). Evans (1989) s použitím
pedagogického a epistemologického prístupu zistil, že učitelia majú odlišné pohľady na
históriu (poťažmo dejepis) a jej význam, pričom jednotlivé pohľady majú súvis
s konkrétnymi filozofiami.
Okrem toho Evans (1989, s. 214) vytvoril často citovanú typológiu, ktorá učiteľov
dejepisu

delí

do

5

kategórií:

a)

„rozprávač“,

b)

„vedecký

historik“,

c)

„relativista/reformátor“, d) „kozmický filozof“ a e) „eklektik“. Pri skúmaní faktorov,
ktoré ovplyvňujú učiteľovu IKV dejepisu zhrnul nasledovné: rodina a osobné zázemie,
predchádzajúci učitelia a vysokoškolskí profesori, politické a náboženské pozadie,
literatúra a životné skúsenosti. Poukázal na to, že učiteľova teoretická koncepcia histórie
v praktickej rovine ovplyvňuje spôsob vyučovania dejepisu.

27

Vzápätí po prvej práci Evans (1990) vytvoril kvalitatívny výskum, v ktorom
skúmal „účinky koncepcií histórie každého učiteľa na odovzdávané učivo a na názory
žiakov“ (Evans, 1990, s. 101). Podľa vyššie spomenutej typológie (Evans, 1989), vybral
5 najreprezentatívnejších učiteľov a po 6 žiakov z ich tried (podľa výsledkov z minulého
roka – 2 z najlepších, 2 z priemerných a 2 z najhorších). Zber údajov zahŕňal rozhovory
s každým učiteľom, hĺbkové pozorovania najmenej ôsmich vyučovacích hodín
a rozhovory s vybranými žiakmi. „Rozhovory so žiakmi zisťovali vedomosti žiakov
o vyučovacom štýle ich učiteľov, žiacke postoje, žiacke predstavy o účeloch štúdia
histórie, žiacke znalosti o politickom presvedčení ich učiteľa a presvedčeniach žiakov“
(Evans, 1990, s. 104). Výsledkom je zistenie, že „miera vplyvu koncepcií učiteľov na
vyučovanie a žiakov sa rôzni“ (Evans, 1990, s. 125). Hoci mnohí učitelia zdôraznili
relevantnosť dejepisu pre život žiakov, často to podporili iba povrchnými zdôvodneniami.
Dejepis v rukách takých učiteľov neplní svoju funkciu a je spojený s „nudou a rutinou“,
ktoré vedú žiakov k pocitu, že „dejepis nemá veľa spoločného s našimi životmi
a rozhodnutiami“ (Evans, 1990, s. 127). Napriek tomu jestvujú aj učitelia s hlbším
vplyvom na žiakov. Týmto výskumom Evans (1990) potvrdil, že teoretické skúmanie
IKV učiteľov bez pozorovania ich aplikácie vo vyučovaní môže viesť ku skresľujúcim
záverom.
Elmersjö a Zanazanian (2022) skúmali vzťah medzi minulosťou a históriou v IKV
učiteľov pomocou modelu zmiešaných metód. Autori výskumu si položili otázky: „Vidia
učitelia vo vyučovaní samých seba ako politický akt? Ako to súvisí s ich pohľadom na
vzťah medzi minulosťou a históriou?“ (Elmersjö a Zanazanian, 2022, s. 185). Najprv
administrovali dotazník, pomocou štvorbodovej Likertovej škály skúmajúci pohľady
učiteľov na minulosť a históriu. Respondentmi boli učitelia vyšších strených škôl, 375 zo
Švédska a 106 z kanadského Québecu (vyučujúci dejepis vo francúzskom alebo
anglickom jazyku) (tamtiež, s. 185). Z dotazníka vyplynulo, že väčšia časť švédskych
učiteľov vnímala rozdiel medzi históriou a minulosťou, na rozdiel od menšej časti
québeckých (tamtiež, s. 187). Potom bolo vybratých 5 québeckých učiteľov, ktorí
absolvovali pološtruktúrované rozhovory. Tie sa „sústredili na sériu otázok a krátkych
aktivít, ktoré sa snažili preskúmať chápanie účastníkov vzťahu medzi minulosťou
a históriou, čo korelovalo s podobne tematickými otázkami a tvrdeniami v dotazníku, no
presahovalo ich rámec“ (tamtiež, s. 186). Podľa postmodernistického pohľadu učitelia
dejepisu potrebujú poznať politický aspekt histórie, aby voči nej dokázali zaujať kritický
postoj. S tým súvisí vyučovanie multiperspektivity – procesu vytvárania významu, ktorý
28

rozlišuje medzi minulosťou a históriou ako verziou tejto minulosti. Z výskumu vyplynuli
2 zjednodušené profily typických učiteľov, súvisiace s Evansovou (1989) typológiou.
Jeden je mladý, inšpirovaný postmodernistickým myslením, chápajúci vyučovanie
dejepisu ako politický akt a schopný sebareflexie (Evansov relativista/reformátor). Druhý
je starší, inklinujúci k modernizmu (pozitivistický), neoddeľujúci históriu od minulosti,
učenie histórie nepovažuje za politický akt a je menej náchylný k sebareflexii (Evansov
rozprávač). Elmersjö a Zanazanian (2022) predpokladajú, že existuje spektrum učiteľov,
ktorí majú bližšie ku jednému z týchto profilov.
V Evansovom (1989) skúmaní faktorov, ovplyvňujúcich IKV učiteľov dejepisu
pokračoval aj Romanowski (1998). Vo svojej práci nadviazal na vlastný predchádzajúci
výskum, ku ktorému pridal rozhovory, pozorovania hodín 6 stredoškolských učiteľov
a následné reflexie. Rozhovory trvali 50-75 minút a boli zamerané na „koncepcie učiva
[história Spojených štátov], aktuálne vyučované kurzy, žiakov v triede a ich individuálny
prístup k transformácii vedomostí o obsahu. Účastníci boli tiež požiadaní, aby poskytli
príklady zo svojho vyučovania“ (Romanowski, 1998, s. 4). Z výskumu vyplynulo, že
existuje viacero faktorov, hrajúcich významnú úlohu pri určovaní verzie histórie, ktorú
učitelia prinášajú žiakom. Tromi hlavnými faktormi na IKV dejepisu sú: a) „individuálne
koncepcie náboženstva a morálky“; b) „vysokoškolskí vyučujúci histórie“; c) „sociálna
trieda a rodinné zázemie“ (tamtiež, s. 5-6).

Obrázok 5: Vplyvy na učiteľovu individuálnu koncepciu vyučovania a jej vplyv na vyučovanie histórie,
podľa: Romanowského (1998, s. 4)

Virtaová (2001) vo svojej kvalitatívnej štúdii skúmala IKV 92 budúcich učiteľov
základných škôl. Cieľom bolo preskúmať epistemologické otázky o povahe dejepisu,
histórie, vzťahu k spoločnosti a vlastnej pozícii. Participanti odpovedali na 5 otvorených
otázok: „Prečo sa v škole učíme históriu? Aký je význam histórie v spoločnosti? Ako
29

chápem koncept histórie? Čo história znamená pre mňa? Aké je moje miesto v histórii?“
(s. 3) Získané odpovede boli posudzované kvalitatívnou fenomenografickou metódou,
kategorizované a spočítané. Virtaová (2001) touto štúdiou ako jedna z prvých priniesla
epistemologické členenie vyučovania histórie na modernistické a postmodernistické.
Z výsledkov vyplynulo, že „pre väčšinu participantov je význam histórie najmä
kognitívny, ako vysvetlenie súčasných spoločenských a politických pomerov a v menšej
miere ako otázka skúsenostného alebo empatického vzťahu k histórii“ (Vita, 2001, s. 6).
Tento rozšírený pohľad má jasný súvis s modernistickým spôsobom vyučovania dejepisu.
Malá časť participantov „kritickou, analytickou a vedeckou interpretáciou“ (tamtiež, s. 9)
zaujala postmodernistický postoj. Niektorí participanti spomenuli „krehkosť a relativitu
historických informácií“ (tamtiež, s. 9). Väčšina participantov zjavne nebola zvyknutá
uvažovať o osobnom význame histórie, no vyjadrili ochotu „aplikovať históriu ako
nástroj organizácie okolitého sveta“ (tamtiež, s. 10). Záujem o históriu „môže byť na
jednej strane intelektuálny (odovzdávanie tradície a vysvetlenie súčasných problémov)
a na druhej emocionálny (zdroj fantázie, prežívanie krásy, náhrada dobrodružstva)“
(tamtiež, s. 9).
Yılmaz (2008) v Spojených štátoch skúmal koncepcie histórie učiteľov
spoločenských vied. Participanti boli vyberaní podľa skúseností, aby pokryli rôzne fázy
učiteľskej kariéry, vybraných bolo 12 učiteľov základných a stredných škôl. Kvalitatívny
výskum pozostával z hĺbkových pološtruktúrovaných rozhovorov, trvajúcich 60-150
minút. Všetkým účastníkom boli položené rovnaké otázky, ktoré boli individuálne
dopĺňané rôznymi sondami (Yılmaz, 2008, s. 162). Zistené koncepcie dejín zúčastnených
učiteľov boli rozdelené do dvoch zastrešujúcich kategórií, „história ako minulosť“
(naivné chápanie histórie) a „história ako interpretácia minulosti“ (disciplinárne chápanie
histórie) (tamtiež, s. 171). Toto členenie súvisí s delením Virtaovej (2001) na
modernistickú a postmodernistickú koncepciu predmetu dejepis. Veľká časť učiteľov
patrila do prvej kategórie, s čím súvisia: realistický pohľad na svet a naivný
epistemologický pohľad na históriu, problém pozerať sa na históriu ako na vedeckú
disciplínu z hľadiska jej základných epistemologických a koncepčných základov,
sústredenie sa na výsledok historického bádania, prehliadanie interpretačného charakteru
historického poznania, absencia disciplinárneho chápania histórie. Väčšina učiteľov
nevnímala relevantnosť intelektuálnych a koncepčných základov histórie ako disciplíny
pre ich profesiu a profesionálny rozvoj. Z týchto poznatkov vyplýva, že učitelia dejepisu
musia rozumieť histórii, vrátane jej teoretických a koncepčných základov a poznať
30

proces vytvárania historických vedomostí a sily, ktoré formujú historické písanie, čo
ukazuje nutnosť kurzu historiografie (Yılmaz, 2008).
McCrumová (2013) robila v Anglicku kvalitatívny výskum medzi 11
začínajúcimi stredoškolskými učiteľmi, tesne po získaní postgraduálneho certifikátu.
Výskum pozostával z hĺbkových individuálnych rozhovorov, členených na tri časti.
V prvej časti participanti hovorili o svojom „uvažovaní o povahe dejepisu a faktoroch,
ktoré podľa nich formovali a ovplyvnili ich predstavy o ňom“ (McCrum, 2013, s. 74).
Druhá časť bola zameraná na zdôvodnenia „účelu dejepisu v kurikule.“ Posledná časť „sa
zaoberala spôsobmi, akými koncepcie učiteľov o povahe a účeloch dejepisu ovplyvňujú
to, čo a ako vyučujú vo svojich triedach,“ okrem toho ešte „zisťovala, ako učitelia vnímali
svoje vlastné vyučovanie“ (tamtiež, s. 75-76). V dejepise podľa zamerania vyučovania
existujú dva možné prístupy: prístup zameraný na učiteľa (modernistický), založený na
prenose vedomostí a prístup zameraný na žiaka (postmodernistický), zameraný na vlastné
uvažovanie žiakov. Výskum ukázal, že názory učiteľov na povahu histórie sú vo
všeobecnosti empirické,

s malým vplyvom postmodernistickej koncepcie. Ich

zdôvodnenia predmetu zdôrazňujú širšie vzdelávacie účely.

Učitelia nemajú

s postmodernistickým

preto

pohľadom

na

dejiny

skúsenosti,

neaplikujú

postmodernistické kurikulum. V posledných dekádach bol zaznamenaný nárast žiackeho
amatérskeho záujmu o históriu, učiteľ by mal žiakom poskytnúť priestor k uvažovaniu
o epistemologických otázkach. Začínajúcim učiteľom je potrebné poskytnúť priestor na
vedomú reflexiu a vyjadrenie vlastného zamerania k dejepisu (McCrum, 2013).
Táto časť sumarizovala začiatky skúmania IKV učiteľov dejepisu, spolu
s faktormi, ktoré učiteľovu IKV ovplyvňujú a typológiami, ktoré uvedení výskumníci
navrhli. Medzi hlavné otázky sa dostali epistemologické presvedčenie učiteľov a s tým
súvisiace členenie koncepcií dejepisu na modernistickú a postmodernistickú, pričom
výskumy zistili prevládanie modernistickej koncepcie.

2.3.2 Výskumy prvkov postmodernistickej koncepcie
Táto časť sumarizuje výskumy prvkov postmodernistickej koncepcie dejepisu. Ku
skúmaniu učiteľov vo vzťahu k naznačenému členeniu na modernistickú / postmodernistickú koncepciu dejepisu sa za posledných 10 rokov pridalo skúmanie prvkov
postmodernistického vyučovania, ako je bádateľské vyučovanie a historické myslenie,
a kľúčových kompetencií, ako napríklad naratívna kompetencia a historická empatia.
31

Voet a De Wever (2016) sa pri skúmaní uIKV zamerali na bádateľské vyučovanie
(inquiry-based learning). Položili si nasledovné výskumné otázky: „Aké sú názory
učiteľov na povahu histórie? Aké sú ciele a názory učiteľov na vyučovanie dejepisu
a najmä na bádateľské vyučovanie? Ako spolu súvisia oba typy presvedčení učiteľov?
Ako súvisí presvedčenie učiteľov o bádateľskom vyučovaní s kontextom, v ktorom
pracujú?“ (Voet a De Wever, 2016, s. 59). Autori pomocou pološtruktúrovaného
rozhovoru (trvajúceho v priemere 90 minút) zhromaždili výpovede 22 belgických
(flámskych) stredoškolských učiteľov. Cieľom

bolo spoznať epistemologické

presvedčenia, názory na bádateľské vyučovanie, ich vzájomné pôsobenie a kontextové
vplyvy. Konkrétne otázky na povahu dejín, kladené počas rozhovoru, boli použité
„z diskusií v rámci historiografie“ (tamtiež, s. 60). Kvalitatívny výskum priniesol viacero
dôležitých pozorovaní. IKV bádateľským spôsobom je ovplyvnená absolvovanými
študijnými programami a epistemologickými presvedčeniami a výrazne prepojená
„s kontextom, v ktorom daný učiteľ pracoval“ (tamtiež, s. 65). Týmto kontextom sú
napríklad: skúsenosti počas vlastného štúdia, pozorovania (náčuvy) počas dejepisnej
praxe, týždenný počet hodín dejepisu, požiadavky kurikula, kolegiálne interakcie,
schopnosti študentov a dostupnosť materiálov. Väčšina učiteľov zdôrazňovala
interpretačnú povahu histórie. Vo všeobecnosti sú učitelia náchylní zamerať sa skôr na
obsah (súbor vedomostí) než na spôsob, akým je konštruovaný. Aj keď koncepcie
o povahe histórie väčšiny učiteľov viedli k vyučovaniu historického argumentovania, ich
koncepcie bádateľského vyučovania často zostali obmedzené na „kritické hodnotenie
informácií namiesto využívania dostupných informácií na organizovanie bádania po
minulosti“ (tamtiež, s. 65). Epistemologické presvedčenia sa často odchyľovali od
súčasných akademických predpokladov, čo naznačuje, že učitelia nie sú oboznámení
s vedeckou prácou. Spomenuté zistenia Voeta a De Wevera (2016) sú dôležité, pretože
učitelia môžu žiakom približovať disciplinárne myslenie len v prípade, že sami dobre
rozumejú povahe histórie.
Patricio s kolegyňami (2022) v Španielsku skúmal prekážky, s ktorými sa učitelia
stretávajú pri porozumení a implementácii kurikula zameraného na historické
argumentovanie (historical reasoning). Ich hlavná výskumná otázka znela: „‚Pokrytie
obsahu učebnice, alebo učebných osnov je to, o čom si mnohí ľudia myslia, že je cieľom
vyučovania histórie.‘ Je toto tvrdenie pravdivé pre našich budúcich učiteľov?“ (Patricio
et al., 2022, s. 3). Na základe IKV, ktorá má priamy vplyv na konanie učiteľov, autori
poskytujú kvalitatívnu analýzu epistemologických a vyučovacích koncepcií, na ktorých
32

budúci učitelia zakladajú svoje úvahy a rozhodnutia pri tvorbe učebného plánu. Do
kvalitatívneho fenomenografického výskumu sa zapojilo 72 budúcich stredoškolských
učiteľov (všetci mali špecializáciu geografia a dejepis). Participanti najprv odpovedali na
dve otvorené otázky „o účele dejepisu v stredoškolskom vzdelávaní a ich osobnej
skúsenosti s ním“, následne riešili cvičenia na prípravu vyučovacej jednotky na tému prvá
svetová vojna, potom uvažovali o význame učebných osnov k danej téme a analyzovali
učebné texty, a nakoniec diskutovali o svojich koncepciách (tamtiež, s. 4). Výskum
ukázal, že „sofistikované epistemologické predstavy o povahe histórie“ nevedú
„k prijatiu interpretačného kurikula“, spojeného s bádateľským prístupom (tamtiež, s.
12). Existujúce modely nedokázali dostatočne objasniť systém epistemologických
presvedčení, ktoré budúci učitelia používajú na prijímanie rozhodnutí o kurikule.
Hlavným prínosom je objavenie „dvojitého prahu“, ktorý musia budúci učitelia prekročiť,
aby dokázali „porozumieť a implementovať výkladové učebné osnovy dejepisu“: a)
musia spoznať rozdiel medzi minulosťou a históriou („prekonať implicitný naivný
realizmus“) a spoznať interpretačnú povahu histórie a b) musia prestať vnímať učenie ako
internalizáciu a reprodukciu encyklopedických vedomostí a namiesto toho prijať
koncepciu vyučovania ako bádania a argumentovania (tamtiež, s. 12).
Gestsdóttirová s kolegyňami (2021) na Islande skúmala IKV v spojení
historickým

myslením

a argumentovaním

(iné

pomenovanie

pre

historické

argumentovanie napr. u Patricia et al., 2022), čo je kompetencia, ktorá kladie dôraz na
aktívne budovanie historického poznania konštruktivistickým spôsobom a v zahraničí sa
dlhodobo považuje za dôležitú zložku dejepisu. Položili si otázku: „Ktoré koncepcie
cieľov a stratégií vyučovania dejepisu zohrávajú úlohu v inklinácii učiteľov k vyučovaniu
historického myslenia a argumentovania?“ (Gestsdóttir et al., 2021, s. 47) Výskumníčky
predpokladali, že k historickému mysleniu a argumentovaniu budú mať sklony učitelia,
ktorí „(1) majú nuansové presvedčenia o povahe histórie, (2) pri vyučovaní dejepisu vo
svojich cieľoch zdôrazňujú kritické alebo akademické myslenie a (3) ich presvedčenie
o efektívnej pedagogike ich vedie k záveru, že študenti sa najlepšie učia prostredníctvom
riadeného bádania.“ (tamtiež, s. 50) Výskum bol vykonaný na 8 stredoškolských
učiteľoch, ktorí participovali na vypĺňaní krátkeho dotazníka, zisťujúceho dôvod, prečo
sa stali učiteľmi, následne na empirickom pozorovaní vyučovacích hodín a nakoniec na
rozhovoroch (trvajúcich 40-53 minút), s epistemologickými otázkami, otázkami na ciele
vyučovania, plánovanie vyučovacích aktivít a problémy žiakov. Po vyhodnotení
získaných údajov boli skúmaní učitelia rozdelení podľa dôrazu kladeného na historické
33

myslenie a argumentovanie do 3 kategórií: učitelia s veľkým, stredným a malým
dôrazom. Ukázalo sa, že IKV učiteľov s veľkým dôrazom na historické myslenie
a argumentovanie zahŕňa prvky postmodernistického uvažovania, pohľad na históriu ako
interpretáciu minulosti a aplikovanie bádateľského prístupu. Na opačnej strane učitelia
s malým

dôrazom

na

historické

myslenie

a argumentovanie

inklinovali

k modernistickému dejepisu, dbali na chronológiu a faktografiu a v menšej miere
pracovali s prameňmi. Výskum Gestsdóttirovej s kolegyňami (2021) ukazuje, že
vyučovanie historického myslenia a argumentovania je na islandských gymnáziách slabé,
a to najmä preto, lebo učitelia na historické myslenie a argumentovanie nie sú
systematicky pripravovaní a v práci dostatočne kontrolovaní.
Wilkeová s kolegami (2022) rozdelila epistemologické predstavy učiteľov na
formálne a praktické. Formálne označujú „všeobecné predstavy o charaktere vedomostí“
a praktické o „epistemologických praktikách“, aktivovaných „napríklad prostredníctvom
bádateľských aktivít“ (Wilke, 2022, s. 199). Vo svojom kvalitatívnom výskume
pozorovali vzťah medzi nimi, teda vzťah medzi „chápaním historického myslenia
[učiteľmi] a ich vyučovacou praxou“ (tamtiež, s. 196). Výskumné otázky zneli: „Ako
vyzerajú formálne a praktické epistemológie učiteľov a ako súvisia s ich chápaním
historického myslenia?“ „Ako sa epistemologické presvedčenie učiteľov a chápanie
historického myslenia odrážajú v ich vyučovacej praxi?“ (tamtiež, s. 201) Rozsiahly
výskum bol realizovaný na 21 belgických (flámskych) stredoškolských učiteľoch. Tí
najprv vypĺňali online dotazník s dvomi otvorenými otázkami, zameranými na oblasť
historického myslenia. Potom absolvovali rozhovor v ktorom upresňovali svoje
odpovede, merané boli ich praktické epistemológie. Následne im bol „predložený model,
ktorý definoval historické myslenie ako vyžadujúce pochopenie minulosti aj historickej
praxe“ a účastníci ho mali porovnať s vlastným chápaním. Učitelia poskytli svoje vlastné
učebné materiály, ktoré používali na podporu (zručnosti) historického myslenia svojich
študentov. Nakoniec učitelia absolvovali druhý rozhovor, v ktorom prezentovali
a zdôvodňovali vybrané materiály. Výskum odhalil nuansované epistemologické
presvedčenia iba u polovice učiteľov, druhá polovica ich mala povrchne, v kombinácii
s naivnými. Učitelia, u ktorých koexistovali naivné a nuansované presvedčenia,
prikladali veľký význam modernistickým disciplinárnym postupom ako prostriedku na
získanie absolútnych vedomostí o minulosti. Ukázalo sa, že medzi epistemologickými
presvedčeniami a vyučovacou praxou existuje vzťah, učitelia venujúci pozornosť
interpretačnému

a konštruovanému

charakteru

dejín

zastávajú

nuansované
34

epistemologické presvedčenia, no nie naopak, nuansované epistemologické presvedčenia
sa nie vždy odrazili vo vyučovacej praxi. To znamená, že do toho vzťahu vstupujú ďalšie
aspekty uIKV. Hoci väčšina učiteľov uznala interpretačnú a konštruovanú povahu dejín,
vo všeobecnosti to nezahrnuli do svojich vlastných opisov historického myslenia.
Analýza učebných materiálov ukázala, že viacerí učitelia sa pokúšali oboznámiť
študentov s metódami historikov, no nie vždy sa im podarilo vypracovať materiály,
ktorými by to náležite dosiahli, čo naznačuje absenciu príslušnej kompetencie. Wilkeová
s kolektívom (2022) zdôrazňuje, že je dôležité, aby príprava budúcich učiteľov zahŕňala
vytváranie učebných materiálov zameraných na podporu epistemologickej reflexie.
Nitsche s Waldisovou (2022) skúmali vzťah epistemologických presvedčení
s naratívnou kompetenciou. Výskumníci si položili nasledovné otázky: „Do akej miery
sú trénované naratívne schopnosti budúcich (nem.) švajčiarskych učiteľov dejepisu?
S akým postojom k epistemologickým presvedčeniam účastníci súhlasia? Ovplyvňuje
epistemologické presvedčenie účastníkov ich naratívnu kompetenciu bez a po úprave
o premenné? Majú epistemologické presvedčenia účastníkov väčší vplyv v porovnaní s
kontextovými premennými?“ (Nitsche a Waldis, 2022, s. 121). Výskum bol realizovaný
na vzorke 175 budúcich (nemecky hovoriacich) švajčiarskych učiteľov. Participanti
vypĺňali dotazník s úlohami, zameranými na písanie argumentov, cieľom bolo zistiť ich
epistemologické presvedčenia a rôzne kontextové charakteristiky, ktoré môžu
ovplyvňovať naratívnu kompetenciu. Výsledky ukázali, že „situačný záujem
respondentov a kontextové aspekty (najmä množstvo kurzov histórie navštevovaných
v škole a na univerzite) predpovedajú ich naratívnu kompetenciu čiastočne silnejšie ako
vlastné epistemologické presvedčenia“ (tamtiež, s. 121). Potvrdilo sa, že súčasné metódy
hodnotenia epistemologických presvedčení nie sú dostatočné. Budúci učitelia dejepisu
majú problémy dekonštruovať a rekonštruovať dejiny, preto by ich príprava mala
budovať naratívnu kompetenciu. Jedným zo spôsobov môže byť príprava kurzov podľa
ich situačného záujmu.
Kolektív holandských výskumníčok (Bartelds et al., 2020) skúmal koncepciu
„historickej empatie, ciele a vyučovacie stratégie“ (Bartelds et al., 2020, s. 529).
Historická empatia je jedným z prvkov postmodernistickej koncepcie dejepisu
a v zahraničí patrí k základným občianskym kompetenciám, definuje sa ako „chápanie
konania historických osobností štúdiom ich perspektívy“ a súvisí s kontextualizáciou
histórie“ (tamtiež, s. 530). Hlavná výskumná otázka znela: „Aké presvedčenia majú
učitelia a študenti dejepisu o historickej empatii a o cieľoch a stratégiách vyučovania
35

historickej empatie?“ (tamtiež, s. 534). Výskumníčky robili v Holandsku rozhovory s 10
skúsenými stredoškolskými učiteľmi dejepisu a ich 17 žiakmi. Rozhovory pozostávali
z otvorených otázok a hodnotiacich úloh, v ktorých participanti podľa vhodnosti ukladali
karty s odpoveďami. Výskum priniesol zistenia, že učitelia aj žiaci vnímajú historickú
empatiu prevažne ako zručnosť, ktorú je možné naučiť sa. Historická empatia má
kognitívne aj afektívne aspekty. Ako hlavné prvky historickej empatie pomenovali
kontextualizáciu, uvedomenie si vlastnej polohy, osobné spojenie a historickú
predstavivosť. Väčšina učiteľov a študentov dokázala prepojiť historickú empatiu
s každodennou empatiou.
Táto časť sumarizovala výskumy, zamerané na prvky postmodernistickej
koncepcie dejepisu, ako bádateľské vyučovanie, historické myslenie a argumentovanie
a kľúčové kompetencie, ktoré by mal dejepis formovať a rozvíjať. Výskumy zhodne
poukazujú na dôležitosť kvalitnej prípravy budúcich učiteľov.

2.3.3 Budúci učitelia a vplyv prípravy
Táto časť sumarizuje výskumy týkajúce sa uIKV a prípravy budúcich učiteľov
dejepisu. Popri vyššie spomenutých výskumníkoch: Virtaová, McCrumová, Patricio
s kolegyňami a Nitsche s Waldisovou boli ešte ďalší, ktorí sa rôznym spôsobom zamerali
na epistemologické presvedčenia budúcich učiteľov dejepisu, s dôrazom na ich
pregraduálnu prípravu, respektíve pedagogickú prax. V tejto časti opíšeme dva takéto
výskumy.
VanSledright a Reddyová (2014) v Spojených štátoch skúmali meniace sa
epistemologické presvedčenia o histórii. Pod ich vedením absolvovalo 18 budúcich
učiteľov špeciálny celosemestrový kurz, ktorý mal 3 hlavné ciele: a) „pomôcť účastníkom
preskúmať druhy epistemologických presvedčení, ktoré zastávali, b) pomôcť im lepšie
pochopiť spôsoby, akými niektoré z týchto presvedčení vytvorili slepé uličky v ich
poznaní minulosti a c) ponúknuť im niektoré nové spôsoby myslenia o historických
vedomostiach a zdôvodneniach historických tvrdení, ktoré by im mohli pomôcť prekonať
tieto slepé uličky“ (VanSledright a Reddy, 2014, s. 38). Participanti na začiatku a na konci
kurzu vypĺňali dotazník o epistemologických presvedčeniach, ktorý mal odhaliť zmeny,
spôsobené kurzom. Nakoniec sa 4 z nich zúčastnili na podrobnom rozhovore. Keďže
podľa výskumníkov nejestvoval nástroj na hodnotenie epistemologických presvedčení,
zamerali sa na výpovede samotných študentov. Výsledky medzi budúcimi učiteľmi boli
36

zmiešané, ukázalo sa, že „epistemologické presvedčenia niektorých študentov zostali
kurzom nedotknuté, zatiaľ čo iné sa zmenili, niektoré dramaticky“ (tamtiež, s. 54).

Obrázok 6: Model kognitívnej náročnosti pojmu minulosť, podľa VanSledrighta a Reddyovej (2014, s. 36)

Mamourová (2016) vytvorila kvalitatívnu prípadovú štúdiu, v ktorej počas kurzov
postgraduálneho vzdelávania a pedagogickej praxe pozorovala zmenu IKV dvoch
gréckych budúcich učiteľov. Zhromažďovanie údajov zahŕňalo pozorovania a reflexívne
diskusie (Mamoura, 2016, s. 41-42). Na základe teórie transformatívneho učenia (sa)
budúci učitelia spochybňovali svoje predchádzajúce koncepcie (resp. prekoncepcie)
vyučovania dejepisu a ideálnych vlastností efektívneho učiteľa. Uvedomili si, že ich
neskoršie pôsobenie v role učiteľa súvisí s ich IKV dejepisu a ich samých a vytvorili si
nové spôsoby definovania svojho sveta a povinností. Bolo to umožnené príležitosťami
a podporou, poskytovanými didaktikom. „Reflexívne orientované vyučovanie dejepisu
a pedagogická prax by mohli viesť študentov k možnej transformácii ich prekoncepcií“
(tamtiež, s. 45).
Táto časť sumarizovala poznatky z výskumov uIKV a prípravy budúcich učiteľov
dejepisu. Obe štúdie zdôrazňujú, aká náročná je príprava budúcich učiteľov, ak má
zahŕňať vedenie k uvažovaniu o epistemologických presvedčeniach a jej cieľom je
aplikovať postmodernistické kompetencie so všetkým, čo k nim patrí. Kľúčovým prvkom
prípravy budúcich učiteľov je priestor na reflexiu, podnety na spochybňovanie
predchádzajúcich koncepcií a predstavovanie alternatív. Ani to však nemusí ovplyvniť
všetkých študentov.

37

2.3.4 Výskumy úspešnosti implementácie postmodernistickej koncepcie
Táto časť sumarizuje rozmanité výskumy z rôznych krajín, ktoré informujú
o úspešnosti/neúspešnosti implementácie postmodernistického kurikula do vyučovania
dejepisu.
Martínez-Rodríguez s kolegami (2019) kvalitatívne skúmal IKV učiteľov vo
vzťahu ku kontroverznému obdobiu v moderných dejinách Španielska, prechodu
k demokracii. Výskumníci si položili otázky: „Aké vedomosti a presvedčenia majú
učitelia dejepisu v súvislosti s prechodom od diktatúry k demokracii v Španielsku? Ako
interpretujú toto kontroverzné historické obdobie? Aké ciele a zámery majú učitelia
dejepisu pri vyučovaní tohto konkrétneho kontroverzného historického obdobia? Ako
ovplyvňujú vedomosti, presvedčenia a interpretácie učiteľov o tejto historickej udalosti
ich koncepciu cieľov a účelov vyučovania?“ (Martínez-Rodríguez et al., 2019, s. 14).
Participantmi bolo 39 stredoškolských učiteľov, zámerne vybratých z rôznych častí
Španielska. Údaje boli získané prostredníctvom pološtruktúrovaných rozhovorov,
umožňujúcich participantom rozvinúť odpovede. Rozhovory trvali 50-70 minút a mali
dve časti, rozdelené podľa vedomostí a presvedčení učiteľov na: a) obsah, vedomosti,
presvedčenia a interpretácie, a b) ciele a účely vyučovania. Kombinovaná analýza
odpovedí a všeobecných interpretácií rozdelila koncepcie učiteľov do troch skupín:
pozitívne-mýtické, pozitívne-kritické a negatívne-kritické. Väčšina učiteľov vyjadrila
nejaký druh kritickej interpretácie, ktorá obsahuje „argumenty a historickú analýzu“.
Štrnásť učiteľov (pozitívne-mýtickí) ukázalo len „uzavretý historický výklad bez
interpretačného argumentu“ (tamtiež, s. 29), ich cieľom je odovzdávanie vzorovej
histórie, kde samotný príbeh ponúka pozitívne hodnoty a poučenie. Iba malá časť učiteľov
sa vo svojich cieľoch zameriava na interpretáciu a spochybňovanie minulosti
postmodernistickým spôsobom. Tieto prípady boli častejšie vo vzťahu k negatívnekritickým koncepciám, teda sa zdá, že „ich vnímanie minulosti ovplyvňuje ciele ich
učenia“ (tamtiež, s. 30). Negatívne-kritické názory prevládali v regiónoch so silnými
regionalistickými hnutiami alebo hnutiami za nezávislosť, čo ukazuje, že veľký vplyv na
koncepcie a historické interpretácie učiteľov majú médiá.
Gracová a Labischová (2012) realizovali rozsiahly výskumný projekt, v ktorom
skúmali vybrané aspekty historického vedomia a ich prepojenie s realitou dejepisného
vyučovania na českých základných a stredných školách. Okrem iného zistili, že v českom

38

vyučovaní prevládajú tendencie súvisiace s modernistickou koncepciou pred
postmodernistickou.
Namamba a Rao (2016) v kontexte reforiem vzdelávania v Tanzánii hodnotili
učiteľov vo vzťahu k histórii a vyučovacím prístupom. Epistemologické výskumné
otázky zahŕňali okrem iného pohľad na históriu, vyučovacie prístupy, ich vzťah
a prediktívnu schopnosť uIKV. Výskumnou vzorkou bolo 132 stredoškolských učiteľov.
Kvantitatívny prieskum bol realizovaný prostredníctvom dotazníka, vytvoreného
adaptáciou dvoch starších dotazníkov na skúmanie uIKV. Postmodernistická koncepcia
zameraná na študenta sa vyskytovala častejšie, ako modernistická koncepcia zameraná na
učiteľa. „Názory učiteľov na históriu pozitívne korelovali s vyučovacími prístupmi, s
výnimkou subjektivistických presvedčení“ (Namamba a Rao, 2016, s. 215). „Typ školy a
úroveň vzdelania mali významný vplyv na presvedčenie učiteľov o histórii“ (tamtiež, s.
216). Táto štúdia odporúča, aby programy vzdelávania učiteľov „podporovali rozvoj
vecných aj syntaktických vedomostí o histórii s cieľom zlepšiť vyučovacie postupy
učiteľov, ako to presadzujú nedávne reformy vzdelávania“ (tamtiež, s. 203).
Táto časť sumarizovala skúmanie úspešnosti prechodu od modernistickej
koncepcie dejepisu k postmodernistickej. Pre Slovenskú republiku sme nenašli
spoľahlivý prameň, najbližšie nám je Česká republika, ktorej dejepis nesie prevažne
modernistické črty, čo môže byť u nás veľmi podobné.
Táto podkapitola analyzovala štúdie skúmajúce IKV učiteľov dejepisu
a sumarizovala v nich obsiahnuté poznatky. Jedným zo základných záverov je pohľad na
modernistickú a postmodernistickú koncepciu. Ukázalo sa, že aj napriek snahám
o presadenie postmodernistickej koncepcie vo vyučovaní prevládajú modernistické
tendencie, konkrétne v štátoch ako: Fínsko (zhruba 20 ročná štúdia), Spojené štáty
(zhruba 15 ročná štúdia), Anglicko, Island, Španielsko, Quebec (Kanada) a Česká
republika (za posledných zhruba 10 rokov); na opačnej strane spektra ležia menšinové
štáty Švédsko a Tanzánia, ktoré vo veľkom prešli k postmodernistickej koncepcii
dejepisu. Pre Slovenskú republiku sme nenašli spoľahlivý výskum, naše skúsenosti však
potvrdzujú zaužívaný modernistický prístup.
Závery viacerých štúdii poukazovali na nedostatočnú prípravu budúcich učiteľov
v duchu postmodernizmu, čo je problémom preto, lebo učitelia patriaci k modernizmu
nedokážu rozvíjať historické myslenie a argumentovanie a kompetencie ako historická
empatia. Zároveň zdôrazňovali potrebu skvalitnenia učiteľskej prípravy so zameraním na
historiografiu, vyučovania lepšej prípravy učebných materiálov (kompetencia), priestor
39

na reflexiu a kvalitnú spätnú väzbu počas pedagogickej praxe. No ani kvalitnejšia
príprava učiteľov nedokáže pozitívne ovplyvniť všetkých študentov. Pozoruhodným
zistením je aj potvrdenie implicitného predpokladu, že na učiteľov dejepisu majú veľký
vplyv médiá.

2.4 Epistemologické presvedčenia a postmodernistická koncepcia histórie
Táto podkapitola definuje najčastejšie skloňované pojmy vo vyššie uvedených
štúdiách a síce epistemologické presvedčenia a postmodernistická koncepcia histórie
(alebo dejepisu). Pochopenie tohto pojmu je kľúčové pre pochopenie súčasných diskusií
o IKV učiteľov dejepisu.
Od šesťdesiatych a sedemdesiatych rokov dvadsiateho storočia filozofi a historici
otvárajú epistemologickú

otázku

a diskutujú

o povahe

historických

naratívov

(rozprávaní) (Šuch, 2015). Tým položili základ pre vznik novej filozofie histórie,
zameranej na rozbor historických naratívov, ktorá býva nazývaná nová historiografia,
niekedy naratívny konštruktivizmus. Táto narativistická filozofia histórie sa zaujíma
o historický text, proces jeho vzniku a jeho vlastnosti. Takýto pohľad umožňuje chápanie
histórie ako disciplíny (Zeleňák, 2007).
Zeleňák (2007, s. 66) pre túto filozofiu stanovuje 6 základných premís:
1. „V historickom diele je prítomná i fikcia (fiktívna dimenzia).
2. Naratívna forma má zásadný vplyv na obsah historického diela.
3. Historik má zásadný vplyv na obsah historického diela.
4. Pravdivé zobrazenie minulosti je v istom zmysle nemožné.
5. V histórii sa minulosť interpretuje.
6. História je teda bližšia literatúre, resp. umeniu než vedám.“
Táto nová filozofia (respektíve koncepcia) sa vo svojej podstate vyhranila voči
bežne uznávanej modernistickej a preto dostala pomenovanie postmodernistická. Zatiaľ
čo modernistická koncepcia tvrdí poznateľnosť minulej reality a to, že môže byť
zastúpená v textoch historika (McCrum, 2013), oproti nej stojí postmodernistická
koncepcia s tvrdením, že história nie je dokonalým odrazom minulosti, ale tvorivým
dielom historikov, ich interpretáciou minulosti (Zeleňák, 2007; Elmersjö a Zanazanian,
2022).

40

Za postmodernistickú koncepciu histórie sa postavil aj Európsky parlament (2024,
písmeno G) s vyhlásením, že „historická pamäť (historical consciousness) zahŕňa jasný
stupeň subjektivity, pretože to, čo si pamätáme a ako minulosť interpretujeme, si
nevyhnutne vyberáme na základe svojich hodnotových úsudkov.“
Samotný rozdiel medzi spomínanými filozofiami dejín je otázkou epistemológie.
Epistemológia je charakterizovaná ako „teória vedeckého poznania“, epistemologické
poznanie sa dá chápať ako „kognitívny proces umožňujúci jednotlivcovi zvážiť kritériá,
limity a istotu poznania“ (Slovníkový portál, [neznámy rok]). Epistemologické
presvedčenie jednotlivca definuje, čo považuje za vedomosti a ako ich možno získať
a používať (VanSledright a Reddy, 2014). Epistemologické presvedčenia sú vo
všeobecnosti „súdržný postoj týkajúci sa historického poznania, poznávania a s tým
súvisiacich dôsledkov pre vyučovanie v škole“ (Maggioni et al., 2009, s. 191-196, cit. z:
Ripka a Sýkorová, 2023, s. 56).
V súčasnosti sú epistemologické presvedčenia učiteľov dejepisu považované za
„veľmi vplyvné na ich vyučovaciu prax a za nevyhnutnú požiadavku na podporu
zručností ich žiakov v oblasti historického myslenia“ (Wilke et al., 2022, s. 196).
Ako sme naznačili vyššie, rozdielne perspektívy zahŕňajú protichodné tvrdenia
a zamerania vyučovania (viď. Tabuľka 2).
Modernistická perspektíva

Postmodernistická perspektíva

História = minulosť
(naivné chápanie histórie)
Prístup zameraný na učiteľa

História = interpretácia minulosti
(disciplinárne chápanie histórie)
Prístup zameraný na žiaka

Transmisívno-reproduktívna koncepcia
organizačných foriem a prostriedkov

Konštruktivistická koncepcia
organizačných foriem a prostriedkov

Tabuľka 2: Protichodné perspektívy, s nimi spojené tvrdenia a zamerania vyučovania

Kým modernistický pohľad uprednostňuje prístup zameraný na učiteľa, ktorý je
založený

na

prenose

vedomostí

(historických

faktov,

často

podstatných),

postmodernistický pohľad je spojený s prístupom zameraným na žiaka, v ktorom
dominuje podpora uvažovania žiakov (Martínez-Rodríguez et al., 2016; Namamba a Rao,
2016; Voet a De Wever, 2016). Učiteľ v ňom plní úlohu facilitátora navrhujúceho
vzdelávacie aktivity, prostredníctvom ktorých žiaci vlastnou prácou nadobúdajú
vedomosti

a zručnosti

(McCrum,

2013).

Vyučovacie

metódy,

uplatňované
41

v postmodernistickom dejepise, napríklad „bádateľské vyučovanie a historické myslenie
sú založené na konštruktivistických prístupoch k vyučovaniu a učeniu sa, ktoré
zdôrazňujú aktívnu úlohu žiakov pri vytváraní vedomostí“ (Namamba a Rao, 2016, s.
208; Patricio et al., 2022). V protiklade ku konštruktivistickej koncepcii stojí
transmisívno-reproduktívna (Patricio et al., 2022).
V posledných rokoch patrí teória epistemologických presvedčení medzi horúce
didaktické témy. Diskutovaná je povaha teórie, spôsob merania a súvislosť medzi
epistemologickými presvedčeniami a ostatnými kľúčovými konceptmi súčasnej
didaktiky, najmä historickým myslením, historickou gramotnosťou a bádateľsky
orientovaným vyučovaním (Ripka a Sýkorová, 2023).
Epistemologické presvedčenia sú stále pomerne neznáme, preto existuje viacero
typológií. Podľa Ripku a Sýkorovej (2023) dve najvýznamnejšie typológie delia
epistemologické presvedčenia na:
a) tri kategórie: objektivizmus, subjektivizmus a kriterializmus (napr. Voet a De
Wever, 2016; Martínez-Rodríguez et al., 2019). (Nitsche s Waldisovou (2022) delia
učiteľov na pozitivistov, skeptikov a naratívnych konštruktivistov);
b) jednu škálu od naivných presvedčení po nuansované (sofistikované) (napr. Patricio
et al., 2022; Elmersjö a Zanazanian, 2022).
Vo vyššie spomenutých výskumoch boli rôznymi autormi použité obe tieto
typológie, čo dokazuje nejednotnosť odborného diskurzu (Ripka a Sýkorová, 2023).
V našom výskume sa z dôvodu jednoduchosti a lepšieho podloženia odbornou literatúrou
budeme pridŕžať druhej možnosti, ktorú sme načrtli v Tabuľke 2.
Z vyššie

analyzovaných

štúdií

vyplynuli

nasledovné

poznatky

o epistemologických presvedčeniach:
-

Medzi epistemologickými presvedčeniami a vyučovacou praxou existuje
vzťah, učitelia venujúci pozornosť „interpretačnému a konštruovanému
charakteru dejín zastávajú nuansované epistemologické presvedčenia“, no nie
naopak, nuansované epistemologické presvedčenia sa nie vždy odrazili vo
vyučovacej praxi (Wilke et al., 2022, s. 211).

-

Sofistikované epistemologické predstavy o povahe histórie nevedú nutne
k prijatiu interpretačného kurikula, spojeného s bádateľským prístupom
(Patricio et al., 2022).

-

Epistemologické presvedčenia sú podmienkou rozvoja historického myslenia,
no nie jedinou a dostačujúcou. Rozvoj epistemologických presvedčení
42

a historického myslenia prebieha prostredníctvom bádateľského vyučovania
(Gruber a Gruber, 2013; Voet a De Wever, 2016; Wilke et al., 2022; Ripka
a Sýkorová, 2023).
Táto podkapitola definovala pojmy postmodernistická koncepcia histórie,
respektíve dejepisu a epistemologické presvedčenia. Urobili sme tak prostredníctvom
poukázania na výrazný filozofický (a historiografický) zlom v minulom storočí, ktorý
priniesol alternatívu ku dovtedy zaužívanému modernistickému pohľadu na históriu.
Príklon k postmodernistickej perspektíve priniesol najmä v posledných dvoch
desaťročiach do popredia otázku epistemologických presvedčení v dejepise, ktoré
zdôrazňujú skúmanie podstaty historického poznania a poznávania, a potrebu zmeny
v školskom dejepise.
Táto kapitola sumarizovala rôzne výskumy učiteľovej IKV a identifikovala
a definovala najdôležitejšie pojmy. Prvá podkapitola sumarizovala vývoj skúmania
problematiky uIKV od jej začiatku v sedemdesiatych a osemdesiatych rokoch
dvadsiateho storočia, cez jej príchod do nášho geografického priestoru, až do súčasnosti,
ako v našom prostredí, tak v zahraničí. Druhá podkapitola sumarizovala základné
metódy, používané v skúmaní učiteľovej IKV. Tieto metódy sa líšia mierou náročnosti,
ako aj mierou zapojenia výskumníka a samotného učiteľa. Tretia podkapitola analyzovala
štúdie skúmajúce IKV učiteľov dejepisu a sumarizovala v nich obsiahnuté poznatky.
Posledná podkapitola definovala pojmy postmodernistická koncepcia histórie/dejepisu
a epistemologické presvedčenia.
Teoretická časť stanovila teoretický rámec práce a základ pre výskum. Teoretická
časť má dve kapitoly. Prvá kapitola mala za cieľ identifikovať pojem učiteľova
individuálna koncepcia vyučovania. Kapitola je rozdelená do troch podkapitol. Prvá
podkapitola definovala pojem učiteľova IKV, sumarizovala najfrekventovanejšie termíny,
ktorými rôzni autori nazývajú uIKV a uviedla dôvod, prečo z množiny termínov v tejto
práci používame práve uIKV. Nakoniec z vyššie uvedených definícii vyabstrahovala
terminologický rámec novej definície učiteľovej IKV. Druhá podkapitola identifikovala
bežný postup vzniku a utvárania sa uIKV počas života učiteľa. Tretia podkapitola
sumarizovala základné charakteristiky uIKV. Jej jednotlivé časti opisovali vlastnosti IKV,
funkcie IKV a ostatné dielčie charakteristiky. Učiteľovu IKV výstižne ilustruje metafora
sita, ktoré triedi, čo si učiteľ pre seba zoberie a aplikuje v praxi a čo vynechá.
Druhá kapitola sumarizovala domáce a zahraničné výskumy učiteľovej IKV
a identifikovala a definovala najdôležitejšie pojmy. Kapitola je rozdelená do štyroch
43

podkapitol. Prvá podkapitola sumarizovala vývoj skúmania problematiky uIKV od jej
začiatku v sedemdesiatych a osemdesiatych rokoch dvadsiateho storočia, cez jej príchod
do nášho geografického priestoru, až do súčasnosti. Druhá podkapitola sumarizovala
základné metódy, používané v skúmaní učiteľovej IKV. Tieto metódy sa líšia mierou
náročnosti, ako aj mierou zapojenia výskumníka a samotného učiteľa. Tretia podkapitola
analyzovala štúdie skúmajúce IKV učiteľov dejepisu a sumarizovala v nich obsiahnuté
poznatky. Podkapitola má štyri časti. Prvá časť sumarizovala začiatky skúmania IKV
učiteľov dejepisu, spolu s faktormi, ktoré učiteľovu IKV ovplyvňujú a typológiami, ktoré
uvedení výskumníci navrhli. Druhá časť sumarizovala výskumy, zamerané na prvky
postmodernistického dejepisu, ako bádateľské vyučovanie, historické myslenie
a argumentovanie a kľúčové kompetencie. Tretia časť sumarizovala poznatky
z výskumov uIKV a prípravy budúcich učiteľov dejepisu. Štvrtá časť sumarizovala
skúmanie úspešnosti prechodu od modernistického dejepisu k postmodernistickému.
Posledná podkapitola definovala pojmy postmodernistická koncepcia histórie,
respektíve dejepisu a epistemologické presvedčenia.

44

EMPIRICKÁ ČASŤ

3 ZMIEŠANÝ DIZAJN REALIZOVANÉHO VÝSKUMU
V tejto kapitole vysvetľujeme stratégie a metódy, ktoré sme si zvolili pre výskum
IKV učiteľov dejepisu. Kapitola je rozdelená do siedmich podkapitol, v ktorých
opisujeme výskumný problém, ciele, postup, výskumnú vzorku, metódu, plánovaný vstup
do terénu a postup pri analýze získaných dát.

3.1 Výskumný problém
V tejto podkapitole v celej šírke približujeme výskumný problém, ktorý je
predmetom nášho skúmania. Podkapitola postupne vysvetľuje tému výskumu, súčasný
stav a vymedzenie skúmanej problematiky, teoretickú orientáciu a syntézu výskumu
v danej oblasti, sústavu použitých pojmov, formulovanie výskumného problému
a predpokladaný prínos celého výskumu.
Užšie zvolenou témou je charakteristika IKV budúcich učiteľov v rámci predmetu
dejepis. Aby sme zdôvodnili výber danej témy, rozmeníme ju na drobné. IKV sme si
zvolili, pretože neskúma iba vonkajšie prejavy učiteľa, ale preniká hlbšie, do jeho
implicitného sveta (Dayan et al., 2022). Táto skutočnosť vychádza z charakteristík IKV,
ktoré sme opísali v podkapitole 1.3. Vďaka tomu môžeme pozorovať smerovanie a širší
rámec učiteľových úvah (Hamilton, 2006). Ako aprobačný predmet sme si zvolili dejepis,
pretože nám je blízky a zároveň z pohľadu IKV v našich končinách nepreskúmaný.
Nakoniec sme si zvolili budúcich učiteľov, čiastočne kvôli dostupnosti výberu výskumnej
vzorky a zároveň, pretože sme predpokladali, že skúmaním ich myslenia a úvah v podobe
poznania ich individuálnej koncepcie vyučovania možno predikovať budúcnosť
vyučovania dejepisu, to, ako sa budú dejepis učiť nasledujúce generácie. Skúmanie IKV
budúcich učiteľov dejepisu nám umožňuje pozorovať, ako sa bude dejepis učiť
v budúcnosti, či chce byť nastupujúca generácia učiteľov a učiteliek dejepisu nositeľmi
zmeny, alebo naopak sú skôr zástancami „tradičného“ poňatia predmetu a jeho
vyučovania. Hoci v našom priestore problematika IKV nie je nová (okolo 40 rokov, viď
podkapitola 2.1) a doteraz bolo realizovaných viacero štúdií, skúmajúcich IKV učiteľov
konkrétneho vyučovacieho predmetu (Žoldošová, 2007; Tomkuliaková, 2012), IKV so
45

zameraním na učiteľov dejepisu podľa nám dostupných zdrojov ešte nebola skúmaná.
Naproti tomu v zahraničnej odbornej literatúre sme našli viacero výskumníkov,
skúmajúcich IKV tak aktívnych, ako aj budúcich učiteľov dejepisu so zameraním na
rôzne elementy, napríklad prácu s kľúčovými kompetenciami (napr. Gestsdóttir et al.,
2021), vplyv odbornej prípravy (napr. VanSledright a Reddy, 2014), alebo mieru
implementácie postmodernistickej perspektívy (napr. Namamba a Rao, 2016; MartínezRodríguez et al., 2019). (Viď podkapitola 2.3.)
O IKV učiteľov dejepisu vieme, že môže byť orientované (inklinovať)
modernisticky, alebo postmodernisticky. Skôr ako o polaritu ide o spektrum medzi dvomi
krajnými polohami (VanSledright a Reddy, 2014; Elmersjö a Zanazanian, 2022).
Modernistická orientácia znamená, že učiteľ dejepisu nepozná rozdiel medzi minulosťou
a históriou, preferuje transmisívny vyučovací štýl zameraný na učiteľa. Na opačnej strane
spektra postmodernisticky orientovaný učiteľ dejepisu vníma rozdiel medzi minulosťou
a históriou a jeho vyučovanie je konštruktivistické, zamerané na žiaka. (Viď Tabuľka 1
v podkapitole 2.4.) Zaradenie v rámci tohto základného členenia je možné pozorovať už
pri budúcich učiteľoch dejepisu (Virta, 2001; VanSledright a Reddy, 2014; Nitsche
a Waldis, 2022).
V minulej kapitole (podkapitola 2.3) sme spomenuli šesť výskumov, zvlášť
zameraných na IKV budúcich učiteľov dejepisu. Vo Fínsku boli skúmané IKV budúcich
učiteľov z pohľadu základného rámca histórie (Virta, 2001). V Anglicku bolo IKV
budúcich učiteľov skúmané podľa prístupu/zamerania vo vyučovaní (McCrum, 2013).
V Španielsku tím výskumníkov odhalil dve prekážky, ktoré musia budúci učitelia
dejepisu prekonať, kým porozumejú a implementujú postmodernistický model dejepisu
(Patricio et al., 2022). V nemecky hovoriacej časti Švajčiarska výskumníci skúmali
faktory ovplyvňujúce postmodernistickú naratívnu kompetenciu budúcich učiteľov
(Nitsche a Waldis, 2022). V Spojených štátoch boli skúmané zmeny IKV spôsobené
špeciálnym kurzom na univerzite (VanSledright a Reddy, 2014). V Grécku boli počas
vysokoškolskej praxe (reflexívne orientované vyučovanie ako cesta k práci s IKV)
pozorovaní dvaja budúci učitelia (Mamoura, 2016).
Spomenuté výskumy zhodne naznačujú kľúčový význam prípravy budúcich
učiteľov. V rámci nej sú dôležité najmä špeciálne kurzy na vysokej škole (McCrum, 2013;
VanSledright a Reddy, 2014; Patricio et al., 2022) a pedagogická prax (Mamoura, 2016).
Problematika IKV (budúcich) učiteľov dejepisu v našom priestore dosiaľ nebola
skúmaná, preto je zaujímavé zistiť, ako sú na tom slovenskí učitelia dejepisu, či inklinujú
46

k modernistickému, alebo postmodernistickému dejepisu, ako aj to, čo spôsobuje danú
inklináciu.
Pre lepšie pochopenie uvádzame základné pojmy, s ktorými pracujeme
v empirickej časti práce. Patria medzi ne: IKV, modernistický/postmodernistický dejepis,
didaktika dejepisu, pedagogická prax a budúci učitelia. Viaceré zo spomenutých pojmov
sú širšie opísané v teoretickej časti.
IKV je základný pedagogický rámec, ktorý podrobne definujeme v prvej kapitole
tejto práce (viď kapitola 1).
Modernistický/postmodernistický dejepis je spôsob poňatia dejepisu, súvisiaci
s epistemologickými otázkami o povahe histórie (podrobne je opísaný v podkapitole 2.4).
V súčasnosti je ideálom postmodernistický dejepis (Zeleňák, 2007; Elmersjö
a Zanazanian, 2022; Európsky parlament, 2024).
Didaktika dejepisu je na FiF UK povinný seminár, vyučovaný v dvoch semestroch
(ako Didaktika dejepisu 1 a Didaktika dejepisu 2)4. Cieľom seminára je, aby študenti
učiteľských kombinácií s aprobačným predmetom dejepis nadobudli „kľúčové
kompetencie, ktoré spolu vytvárajú hlavné predpoklady k ich výučbe dejepisu na
jednotlivých typoch škôl.“ (Informačný list predmetu: Didaktika dejepisu 1, 2022, s. 1)
Pedagogická prax z dejepisu je na FiF UK povinná prax, rozdelená do troch
semestrov (ako Pedagogická prax 1-3 (história)5). Táto prax má za cieľ rozvíjať
„profesijné kompetencie nevyhnutné pre samostatné plánovanie, projektovanie, riadenie
a organizáciu výchovno-vzdelávacieho procesu“, „spôsobilosti aplikovať pedagogickopsychologické a odborovo-didaktické poznanie vo výchovno-vzdelávacom procese“
a iné kompetencie a spôsobilosti budúcich učiteľov, obohacovať študentov o „praktické
skúsenosti“ a prehlbovať ich „teoretické poznatky“ (Informačný list predmetu:
Pedagogická prax 2 (história), 2022, s. 1-2)
Pedagogická teória, v našom prípade reprezentovaná didaktikou dejepisu
a pedagogická prax sú „dve polárne stránky uvedomelej ľudskej činnosti, ako dialektické
protiklady navzájom neoddeliteľné, vzájomne sa doplňujúce a podmieňujúce, avšak nie
totožné“. (Štepitová, 1967, s. 111)
Budúci učitelia sú v našom ponímaní študenti a študentky učiteľských
kombinácií, ktorí sa na Filozofickej fakulte Univerzity Komenského v Bratislave

Obe sa odohrávajú počas magisterského stupňa štúdia.
Prebieha v letnom semestri tretieho ročníka bakalárskeho stupňa štúdia a v letnom semestri prvého
ročníka a v zimnom semestri druhého ročníka magisterského stupňa štúdia.
4
5

47

pripravujú na svoju budúcu prácu učiteľov a učiteliek na druhom stupni základnej školy,
alebo na strednej škole.
Výskumným problémom, na ktorý sa zameriavame v tejto práci je vplyv didaktiky
dejepisu a pedagogickej praxe počas vysokoškolského štúdia na individuálnu koncepciu
vyučovania budúcich učiteľov dejepisu. V súvislosti so zvolenou výskumnou vzorkou
chceme zistiť, či existuje rozdiel, medzi koncepciou študenta učiteľstva dejepisu pred
absolvovaním didaktiky dejepisu a pedagogickej praxe a koncepciou študenta učiteľstva
dejepisu po absolvovaní didaktiky dejepisu a pedagogickej praxe. Predpokladáme, že ak
majú študenti v rôznych ročníkoch rovnakú, alebo veľmi podobnú IKV (respektíve
prekoncepciu, viď podkapitolu 1.2), pregraduálna príprava je neúčinná. Taktiež nás
zaujíma, či existuje rozdiel v koncepciách mužov a žien. A tiež to, v čom spočívajú tieto
rozdiely.
Nakoľko doteraz v našom prostredí nebola skúmaná IKV učiteľov dejepisu
aktívnych, ani budúcich, touto prácou by sme chceli vyplniť prázdne miesto a spoznať,
ako o dejepise a jeho učení uvažujú budúci učitelia. Zároveň by sme chceli zistiť, aký
vplyv na IKV budúcich učiteľov dejepisu má didaktika dejepisu a pedagogická prax
počas vysokoškolského štúdia. Tým by sme nadviazali na výskumy, spomenuté
v podkapitole o utváraní IKV (podkapitola 1.2).
V tejto časti sme opísali predpokladaný prínos nášho výskumu. Nielen že by bol
nový na neprebádanom poli, ale mohol by pomôcť v porozumení utvárania IKV,
respektíve prekoncepcie budúcich učiteľov počas vysokoškolského štúdia.
V prvej metodologickej podkapitole sme opisovali výskumný problém, ktorému
sa venujeme v tejto práci. Postupovali sme od témy výskumu, cez súčasný stav skúmania
problematiky IKV budúcich učiteľov dejepisu, teoretickú orientáciu, definovanie
základných pojmov a konkrétne formulovanie výskumného problému, až po
predpokladaný prínos výskumu. Skúmanie problematiky IKV budúcich učiteľov dejepisu
je v našom prostredí úplne nová téma, ktorá môže byť prínosná pre porozumenie
utvárania učiteľovej IKV počas vysokoškolského štúdia.

3.2 Ciele výskumu
V tejto podkapitole zo širšie definovanej témy vyberáme ciele výskumu, teda
zameranie v rámci témy. K opisu cieľov výskumu uvádzame hlavnú otázku a špecifické
otázky, ktorými je možné zvolené ciele formulovať.
48

Naším cieľom je preskúmať a porozumieť IKV budúcich učiteľov dejepisu
v štádiu jej utvárania počas vysokoškolského štúdia. Chceme skúmať vplyv didaktiky
dejepisu

a pedagogickej

praxe,

a tiež

orientáciu

voči

modernistickej,

alebo

postmodernistickej koncepcii dejepisu.
Hlavná výskumná otázka
-

Akú IKV majú budúci učitelia dejepisu?

Špecifické výskumné otázky
-

Existuje rozdiel, medzi koncepciou študenta učiteľstva dejepisu pred
absolvovaním didaktiky dejepisu a pedagogickej praxe a koncepciou
študenta učiteľstva dejepisu po absolvovaní didaktiky dejepisu
a pedagogickej praxe?

-

Existuje rozdiel v koncepciách mužov a žien?

-

V čom spočívajú tieto rozdiely?

-

Prikláňajú sa budúci učitelia dejepisu vo svojich IKV skôr k
modernistickému modelu dejepisu, alebo k postmodernistickému?

-

Aký vplyv na túto orientáciu zohráva absolvovanie didaktiky dejepisu
a pedagogickej praxe?

V tejto podkapitole sme definovali výskumné ciele. Okrem opisu cieľov sme
pridali hlavnú výskumnú otázku a špecifické výskumné otázky, ktoré sú zamerané na
koncepcie budúcich učiteľov dejepisu, epistemologickú otázku, didaktiku dejepisu
a povinnú pedagogickú prax.

3.3 Výskumný postup
Táto podkapitola približuje dizajn výskumu, teda celkovú výskumnú stratégiu
a postup. Inak povedané, ide o súhru medzi voľbou skúmaných osôb, výskumnou
metódou, analýzou údajov a tvorbou teórie.
Keďže chceme skúmať IKV budúcich učiteľov dejepisu, našu výskumnú vzorku
budú tvoriť študenti učiteľstva dejepisu v kombinácii s iným (ľubovoľným) aprobačným
predmetom. Výskum bude prebiehať s uzavretou vzorkou participantov. Empirické údaje
získame tak, že participantov podrobíme hĺbkovému pološtruktúrovanému rozhovoru,
ktorý je zameraný na zisťovanie IKV a opiera sa o rotterovskú metódu neukončených
výpovedí/viet. Zhromaždenými údajmi (záznamami) budú najmä prepis nahrávok
rozhovorov a výskumný denník. Vo fáze spracovania záznamov budeme výroky
49

participantov kódovať, usporadúvať, analyzovať – pri analyzovaní použijeme metódu
tematickej analýzy – a interpretovať.
V tejto podkapitole sme naznačili vybraný výskumný postup od voľby skúmaných
osôb – budúcich učiteľov dejepisu, cez použitú metódu – pološtruktúrovaný rozhovor, až
po analýzu a vyhodnotenie.

3.4 Výskumná vzorka
V tejto podkapitole charakterizujeme výskumnú vzorku, s ktorou budeme
pracovať, aby sme získali čo najlepšie údaje a pochopili skúmaný jav. Najprv uvádzame
kritériá, ktorými sme sa riadili pri výbere výskumnej vzorky, následne charakterizujeme
výskumný súbor participantov.
V súlade s výskumným cieľom, ktorým je spoznať rozdiely v IKV budúcich
učiteľov dejepisu sme sa rozhodli výskumný súbor zložiť zo študentov učiteľstva dejepisu
v kombinácii. Aby sme rozšírili základný súbor, z ktorého môžeme čerpať participantov,
rozhodli sme sa nešpecifikovať druhý aprobačný predmet, takže môže byť ktorýkoľvek.
Náš výber je teda kritériový. Okrem toho je náš výber dostupný, rozhodli sme sa pracovať
so študentami Filozofickej fakulty Univerzity Komenského v Bratislave.
Konkrétne kritériá sú:
1. Budúci učitelia dejepisu, študenti učiteľstva histórie v ľubovoľnej
kombinácii, študujúci históriu na FiF UK v Bratislave.
2. Študenti z 2. ročníka bakalárskeho stupňa štúdia a z 2. ročníka
magisterského stupňa štúdia6 v akademickom roku 2023/2024.
3. Z každého ročníka jeden študent a jedna študentka.
Výskumná vzorka teda bude pozostávať zo štyroch participantov. Budú ju tvoriť
druhák a druháčka a piatak a piatačka.
Piataci boli oslovení osobne, cez autorovu sieť kontaktov, nakoľko sú jeho
spolužiakmi. Participanti z druhého ročníka boli najprv oslovení hromadným mailom, na
ktorý nikto z nich nereagoval a následne osobnými správami. Rozhovory boli urobené
s prvými ochotnými, ktorí spĺňali vyššie uvedené kritériá. Keďže výskumná vzorka
nebola vyberaná náhodne, v zhode s Voetom a De Weverom (2016) predpokladáme, že

Ďalej v práci tieto pomenovania z praktických dôvodov zjednodušíme na druhákov (2. ročník
bakalárskeho stupňa) a piatakov (2. magisterského stupňa).
6

50

prví, ktorí reagovali na ponuku participovať na výskume, môžu byť tými najaktívnejšími
budúcimi učiteľmi a tým pádom nie dokonalými reprezentantmi širšej skupiny budúcich
učiteľov dejepisu, no nemusí to tak byť.
Pri výskume budú dodržané etické normy univerzity, participantom bude zaručená
anonymita, vrátane zamenenia mien (použitia pseudonymov) a budú mať možnosť
kedykoľvek opustiť výskum.

3.4.1 Opis participantov
V tejto časti poskytujeme základný opis participantov. Participanti sú zoradení
podľa poradia, v akom sa zúčastnili výskumného rozhovoru. Použité mená sú v súlade
s etickými zásadami pseudonymami, chrániacimi identitu participantov. Z každého
z dvoch vybraných ročníkov participovali 1 študent a 1 študentka, teda spolu dvaja
študenti a dve študentky. Spomenuté údaje sa vzťahujú k letnému semestru
akademického roka 2023/2024.
Artuš je študentom piateho ročníka učiteľstva histórie v kombinácii s angličtinou.
Pochádza z Nitrianskeho kraja. Popri štúdiu učí angličtinu na základnej škole.
Ludit je študentom druhého ročníka učiteľstva histórie v kombinácii
s angličtinou. Pochádza z Bratislavského kraja. Popri štúdiu doučuje, no nie dejepis.
Aténa je študentkou piateho ročníka učiteľstva histórie v kombinácii so
slovenským jazykom a literatúrou. Pochádza z Prešovského kraja.
Stela je študentkou druhého ročníka učiteľstva histórie v kombinácii so
slovenským jazykom a literatúrou. Pochádza z Trenčianskeho kraja.
V tejto časti sme opísali participantov nášho výskumu. Ide o študenta a študentku
piateho ročníka a študenta a študentku druhého ročníka. Zhodou okolností je druhým
aprobačným predmetov študentov (Artuš a Ludit) anglický jazyk a literatúra a študentiek
(Aténa a Stela) slovenský jazyk a literatúra.
V tejto podkapitole sme charakterizovali výskumnú vzorku, na ktorej budeme
realizovať výskum. Uviedli sme kritériá a opísali participantov, ktorí nám poskytovali
údaje, potrebné na naplnenie výskumného cieľa.

3.5 Výskumná metóda

51

V tejto podkapitole vysvetľujeme použité metódy zberu výskumných dát aj so
zdôvodnením ich výberu. Ďalej opisujeme použitý výskumný nástroj.
Ako hlavnú metódu zberu dát sme zvolili hĺbkový pološtruktúrovaný rozhovor
formou nedokončených viet. Táto metóda je založená na podnetových výrokoch
rotterovského typu. Na základe zvolenej metódy sme vytvorili vlastný výskumný nástroj.
Upravili sme a spojili Dotazník UPV (Mareš, 1987) a Dotazník študentského poňatia
vyučovania (Švec, 1995), ku ktorým sme pridali 5 epistemologických otázok o povahe
histórie (Virta, 2001), ktoré sme adaptovali na rotterovské nedokončené výpovede.
Výroky všeobecného nástroja IKV boli prispôsobené najskôr budúcim učiteľom
a následne učiteľom dejepisu. Nepodarilo sa nám zachovať všetky výroky, no zostali sme
pri pôvodných 6 celkoch (témach). Na záver sme pridali ešte jeden záverečný výrok,
týkajúci sa všetkých predchádzajúcich celkov (tém). Tým vznikol substrát 48 otázok,
tvoriacich spomínaný pološtruktúrovaný rozhovor. Všetky otázky cielia na vyššie
kognitívne procesy.
Témy

Počet položiek

Proporcia [%]

(1.) Ciele

10

20,8

(2.) Učivo

5

10,4

(3.) Žiak a trieda

14

29,2

(4.) Vyučovacie metódy

8

16,7

(5.) Učiteľ

6

12,5

(6.) Okolie

4

8,3

Záver

1

2,1

spolu

48

100

Tabuľka 3 Špecifikačná tabuľka výskumného nástroja.

Spomenutú metódu považujeme z hľadiska očakávaných výsledkov za silnú,
pretože spája overené nástroje s otázkami priamo zameranými na skúmanú problematiku
IKV učiteľov dejepisu. Vybraná výskumná metóda je založená na overených postupoch
a metódach, zároveň vhodne upravená, aby dokázala splniť ciele výskumu. Na použitie
zvolenej výskumnej metódy sme pripravení aj vďaka technickým pomôckam, ako sú
diktafón a prezentácia s vypísanými neukončenými výpoveďami/vetami.
V tejto podkapitole sme opísali zvolenú metódu zberu výskumných dát. Tou
metódou je pološtruktúrovaný rozhovor vo forme rotterovských neukončených

52

výpovedí/viet, vytvorený spojením overeného nástroja a špeciálnych otázok, zameraných
na IKV učiteľov dejepisu.

3.6 Vstup do terénu
V tejto podkapitole opisujeme vstup do terénu, spôsoby nadviazania pracovných
vzťahov s participantmi výskumu, časový rozvrh práce v teréne a následnej analýzy.
Pološtruktúrovaný rozhovor s participantmi sme realizovali od konca februára
2024 do začiatku apríla 2024. Najprv sme sa oboznámili s nám dostupnou odbornou
literatúrou o učiteľovej IKV a zvlášť IKV aktívnych aj budúcich učiteľov dejepisu (viď
podkapitola 2.3). Štúdium literatúry poslúžilo ako teoretický podklad pre realizáciu
pološtruktúrovaného rozhovoru. Následne sme vytvorili výskumný nástroj –
pološtruktúrovaný rozhovor (viď podkapitola 3.5). Potom sme pracovali na získaní
participantov, piatakov sme oslovili osobne, cez vlastnú sieť spolužiackych kontaktov.
Potenciálni participanti z druhého ročníka boli najprv oslovení hromadným mailom, na
ktorý nikto neodpovedal a následne osobnými správami v aplikácii MS Teams. Keďže
sme si vopred kriteriálne určili počty participantov (viď podkapitola 3.4), na
pološtruktúrovaný rozhovor sme pozvali prvých, ktorí spĺňali uvedené kritériá a boli
ochotní participovať.
Zber dát prebiehal priamou účasťou výskumníka so štyrmi vybranými
participantmi. Na prvom rozhovore bola prítomná aj naša pani školiteľka. Miesto a čas
realizácie pološtruktúrovaného rozhovoru boli vždy dopredu dohodnuté. Všetky sa
odohrali v budove Filozofickej fakulty UK na Gondovej ulici v Bratislave. Dbali sme,
aby miesto realizácie bolo tiché a bez výraznejších rušivých elementov. Zber dát
prebiehal nasledovne: najprv sme sa snažili s každým participantom nadviazať priateľskú
atmosféru (tzv. raport, Gavora, 2006), následne sme participanta oboznámili s naším
výskumom a absolvovali pološtruktúrovaný rozhovor. Nakoniec sme každému
participantovi ešte raz poďakovali, spýtali sa ho na niektoré doplňujúce informácie
a ponúkli sme možnosť vymyslieť si pseudonym, ktorým bude v práci utajená jeho/jej
identita. Po rozlúčení s participantom sme dojmy z rozhovoru zaznamenali do
výskumného denníka a pristúpili sme k prepisu dát s podporou online nástroja od BEE
TECHNOLOGIES.
Po získaní prepisu výskumných dát sme prepisy spracovali a jednotlivé výroky
participantov okódovali, predpokladáme, následne sme ich analyzovali, pričom sme
53

použili tematickú analýzu (Gavora, 2006; viď podkapitola 3.3), ktorú budeme realizovať
v prvej polovici apríla 2024 a vyhodnocovať od druhej polovice apríla, do júna 2024.
V tejto podkapitole sme opísali vstup do terénu, organizáciu a priebeh získavania
výskumných dát a celkový časový plán nášho výskumu.

3.7 Postup pri analýze získaných dát
V tejto podkapitole v nadväznosti na predchádzajúcu podkapitolu vysvetľujeme
spôsob záznamu údajov a ich archivácie, postup spracovania a predpokladaný spôsob
analýzy a interpretácie výskumných dát.
Záznam výskumných dát bude vykonaný pomocou diktafónu (nahrávacieho
zariadenia) a uložený na externom úložisku. Spracovanie dát bude prebiehať formou
tematickej analýzy textu (viď podkapitola 3.3). Z dôvodu rozsahu tejto práce sme
nevykonávali spätnú verifikáciu zistení.
V plánovanom postupe sme sa inšpirovali metodológiou, predloženou Gavorom
(2006), ktorý analýzu rozdelil do šiestich častí. Najprv sme získané záznamy prepísali
a logicky usporiadali. Celý proces prebiehal digitálne, pomocou dostupných
počítačových programov (Bee Technologies, MS Word, Canva, ...). Následne sme
opakovaným čítaním záznamov získali prehľad o zhromaždenom materiáli. Týmto
čítaním sme identifikovali významové kategórie a označili ich, čím sme získali tzv. kódy.
V ďalšom kroku sme vytvorili zoznam kódov, z ktorého usporiadaním vzišla hierarchia
pojmov, so vzájomnými vzťahmi. Napokon sme naše zistenia interpretovali.
V tejto podkapitole sme objasnili postup pri analyzovaní získaných výskumných
dát v rámci metódy tematickej analýzy.
V tejto metodologickej kapitole sme zhrnuli stratégie a metódy, zvolené pre
výskum IKV budúcich učiteľov dejepisu. Najprv sme formulovali výskumný problém
s podrobným opisom témy výskumu a definovaním základných pojmov, ďalej sme
vysvetlili ciele výskumu, výskumný postup, výskumnú vzorku, výskumnú metódu
a nakoniec sme opísali vstup do terénu, predbežný harmonogram a postup pri analýze
získaných výskumných dát.

54

4 INDIVIDUÁLNA KONCEPCIA VYUČOVANIA BUDÚCICH
UČITEĽOV DEJEPISU: VÝSKUMNÉ ZISTENIA
V tejto kapitole prezentujeme závery nášho výskumu. Kapitola je rozdelená na
štyri podkapitoly. Prvá podkapitola sumarizuje výskumné zistenia o jednotlivých
participantoch. Druhá podkapitola zovšeobecňuje zistenia o IKV budúcich učiteľov
dejepisu. Tretia podkapitola hodnotí limity nášho výskumu. Posledná podkapitola stručne
prezentuje hlavné závery nášho výskumu.

4.1 Individuálna koncepcia vyučovania budúcich učiteľov dejepisu
V tejto podkapitole sprístupňujeme hrubé údaje, ktoré sme získali a ktoré
považujeme za užitočný vstup do zvolenej problematiky. Výskumné zistenia
prezentujeme jednotlivo po participantoch, pričom opis sústredíme okolo štyroch bodov:
1) osobnosť, vrátane najvýznamnejších vplyvov, formujúcich individuálnu koncepciu,
respektíve prekoncepciu, 2) ciele pri vyučovaní dejepisu, 3) metódy a prostriedky, ktoré
považuje za dôležité pri vyučovaní dejepisu, 4) epistemologickú otázku, teda inklináciu
skôr k modernistickému, alebo postmodernistickému vyučovaniu dejepisu. Nakoľko je to
možné, pokúšame sa prepojiť každého participanta s jedným z profilov Evansovej (1989)
typológie učiteľov dejepisu. Poradie participantov koreluje s poradím, v akom sa
zúčastnili výskumného rozhovoru.

4.1.1 Artuš
Participant Artuš kladie veľký dôraz na komunikáciu, ktorá sa zdá byť jeho silnou
stránkou, a na dobré otázky. Z pohľadu dejinných období sa zameriava na stredovek,
v príkladoch, ktoré použil, sa zľahka dotkol novoveku a najnovších dejín. Zdá sa, že jeho
koncepciu najvýraznejšie formovala didaktika dejepisu a v menšej miere skúsenosti
z praxe. Veľmi rád zapája humor. Neporozumel názornosti a nepozná dejepisné
kurikulum. Hoci prejavuje hlavne intelektuálny záujem o históriu, vďaka stredoveku
a historickému šermu je zmiešaný s emocionálnym (Virta, 2001).

55

Vo vyučovaní sú jeho cieľmi prepájanie minulosti s prítomnosťou, objasňovanie
historických súvislostí, pričom zdôrazňuje pochopenie minulosti, na úkor memorovania7.
Za dôležitý považuje syntetický prehľad dejín a dejiny ideí a každodennosti. Žiaci by
z jeho dejepisu mali mať poučenie do svojich životov.
Čo do vyučovacích metód a prostriedkov, Artuš uprednostňuje menej monológu
a viac inovatívnych prvkov, medzi ktoré radí mapy, videá, interaktívne materiály
a prístupy, pojmové mapy, skupinové aktivity, prácu s prameňom a doplnkovými
materiálmi. Opakovane zdôrazňuje komunikáciu. Vo vzťahu k digitálnym technológiám
vystupuje skôr obozretne. Preferuje úlohy s vyššou kognitívnou náročnosťou.
Hoci nerozlišuje históriu od minulosti, javí náznaky konštruktivistickej
organizácie foriem a prostriedkov, jeho učiteľský prístup je zameraný na žiaka
a neopomína prácu s prameňom. Tieto ukazovatele ho podľa členenia radia ku učiteľom
s postmodernistickou koncepciou. Podľa Evansovej (1989, s. 214) typológie učiteľov
dejepisu je Artuš pravdepodobne „relativistom/reformátorom“.

4.1.2 Ludit
Participant

Ludit

má

príjemný

prístup

a záujem

ísť

učiť,

spojený

s uvedomovaným idealizmom a obavami z pedagogickej reality. Rád používa humor.
Nepozná kurikulum, ani učebnice. Formovali ho negatívne skúsenosti s učiteľmi na
základnej a strednej škole a ešte výraznejšie pozitívne skúsenosti s nadšenou
dejepisárkou a interaktívne vyučovaný dejepis. Navyše spomína teoretické vedomosti
z vysokej školy, najmä z predmetov všeobecná didaktika a pedagogická komunikácia.
Medzi jeho hlavné ciele patrí nadchnúť, zaujať žiakov, je zásadne proti
memorovaniu sa rokov, dôraz kladie na pochopenie historických súvislostí a prítomnosti,
čo súvisí s jeho intelektuálnym záujmom o históriu (Virta, 2001). Zdôrazňuje prínos dejín
každodennosti, hoci neuviedol žiaden konkrétny príklad (viď Tabuľka B v prílohe).
Rozvíjaním schopnosti kriticky hodnotiť historické udalosti cieli na vysokú kognitívnu
hladinu (Šutovcová, 2020).
Vo vyučovaní plánuje výklad striedať rôznymi aktivitami, pričom zdôrazňuje
inovatívnosť a interaktívnosť. Niektorými z ním preferovaných prvkov vyučovania sú:

Pod memorovaním participanti rozumejú učenie sa naspamäť veľké množstvo dátumov, alebo suchých
faktov.
7

56

modulové sedenie, tzv. ‚miniprojektíky‘, interaktívne prezentácie cez edupage,
multimediálny prístup. Spomenul aj pramene a náročnosť práce s nimi, ale ďalej ich
nerozvíjal. V oblasti digitálnych technológií prejavuje ochotu experimentovať, cieľom
má byť zaujatie žiakov. Opakovane zdôrazňoval diagnostikovanie a spätnú väzbu, čo
môže súvisieť s neistotou.
Ako jediný jasne poukázal na rozdiel medzi históriou a minulosťou (história je
rekonštrukciou

minulosti),

vyjadril

prístup

zameraný

na

žiaka

a naznačil

konštruktivistickú koncepciu organizačných foriem a prostriedkov. Na druhej strane však
nie je jasne vyprofilovaný, jeho IKV je skôr prekoncepciou so známkami
postmodernistického prístupu. Z Evansovej (1989, s. 214) typológie učiteľov dejepisu sa
na Ludita najviac hodí pravdepodobne „vedecký historik“.

4.1.3 Aténa
Participantka Aténa je priateľskou, komunikatívnou osobou, ktorá nechce byť
autoritatívnou učiteľkou. Za vysokú hodnotu považuje tvorivosť, ktorú opakovane
spomína aj v súvislosti s komunikáciou. Nemá prehľad o učebniciach, nepozná
kurikulum, nemá naštudované nové metódy, mala problém s pochopením názornosti.
Ohľadom pedagogického pôsobenia cíti neistotu kvôli nedostatku odborných
historických vedomostí. Cíti potrebu nabratia skúseností. Formovali ju hlavne didaktika
dejepisu a prax, z ktorej uvádza mnohé praktické príklady. Popri tom spomenula vplyv
slovenského jazyka a literatúry a tvorivého písania.
Pri cieľoch zdôrazňuje zvládnutie základného učiva, spojeného s čulou
komunikáciou a záujmom o dejepis. Metaforicky opisuje aktuálny úžitok z dejepisu,
výstrahy, poučenie a mravoučnú hodnotu, okrem toho vo veľkej miere aj nadchnutie sa
históriou, snenie, fantazírovanie, teda emocionálne dôvody záujmu o históriu (Virta,
2001). Má záujem rozvíjať tvorivosť a komunikačné zručnosti žiakov. Neschvaľuje holú
chronológiu a memorovanie, zdôrazňuje potrebu poznať význam a dôsledky. Spomenula,
že vedomosti sú menej dôležité ako vyjadrenie názoru.
Medzi

jej

obľúbené

metódy

diskutovanie,

filozofovanie,

uvažovanie,

polemizovanie, špekulovanie, otvorené otázky, aj otázky bez jasnej odpovede, schopnosť
obhájiť argument, pričom považuje za dôležité rozumieť, ktorú metódu kedy použiť.
Preferuje kognitívne náročnejšie, názorné, abstraktnejšie úlohy. Chce žiakov zaujať
a tvorivo s nimi diskutovať. Niektoré z jej vyučovacích prostriedkov sú: projektové
57

vyučovanie, hranie scénok, videá, ‚oral history‘, práca s odbornou literatúrou, podcasty,
dokumentárne filmy, filmy a seriály, komiks, tvorivé písanie, brainstorming. Vníma
veľký potenciál digitálnych technológií v pritiahnutí žiakov, zároveň vníma ich negatíva,
to, že ich žiaci zneužívajú.
Nerozlišuje históriu a minulosť, na druhej strane sa jasne zameriava na žiakov,
hovorí o prispôsobovaní sa im, chce plniť úlohu sprievodcu, čo, zdá sa, nutne
nekorešponduje s rolou facilitátora, naznačuje prvky postmodernistického vyučovania
ako bádateľské vyučovanie (Voet a De Wever, 2016) a rozvíjanie kompetencie historickej
empatie (Bartelds et al., 2020). V Evansovej (1989, s. 214) typológii učiteľov dejepisu
Aténe zodpovedá asi „kozmický filozof“.

4.1.4 Stela
Participantka Stela je prívetivá, trpezlivá a komunikatívna, ešte nikdy neučila,
nepozná kurikulum, tematické celky v učebnici, ani inovatívne metódy, javí neistotu do
budúcnosti

a opakuje

potrebu

nabratia

praxe

a skúseností. Jej

prekoncepciu

najvýraznejšie formovali skúsenosti počas školovania na základnej, strednej, aj vysokej
škole, pričom spomenula priveľkú teoretickosť prednášok z predmetov spoločného
pedagogického základu.
Jej cieľom je čo najviac zapojiť žiakov, motivovať ich, vysvetliť im prínos,
aktivizovať ich, spomenula, že dejepis nemajú vnímať ako voľno. Aby žiaci nemali
monotónne hodiny, plánuje zapájanie nových metód. Brojí proti memorovaniu a suchej
faktografii a zameriava sa na prínos, úžitok pre žiakov, aj na pikošky. Prínos histórie
vníma najmä intelektuálny (Virta, 2001) v podobe utvárania svetonázoru, uchovávania
pamäte a tradícií a v predchádzaní opakovaniu minulých chýb
V závislosti od triedy a žiakov plánuje používať rôzne metódy: diktovanie
poznámok, prezentácie, pracovné listy, aktivizovanie žiakov, multimediálne vyučovanie,
krátke domáce úlohy, videá, spoločnú skupinovú prácu, spolužiacke vysvetľovanie,
plagátové vyučovanie (‚postery‘), exkurzie, interaktívny dejepis, dobové artefakty
a pramene spojené s ich analýzou. Veľký dôraz kladie na diskusie, otvorené otázky, ktoré
sú pre ňu dôležitejšie ako dobré známky, uvažovanie, vyššiu kognitívnu náročnosť úloh
a otázok, zapájanie, aktivizovanie žiakov, otázky zamerané na zisťovanie názorov. Cez
prizmu vlastných skúseností vníma digitálne technológie ako dobrého sluhu, ale zlého
pána.
58

Neuvažovala o koncepte histórie a minulosti, no uvedomuje si interpretačnú
povahu histórie (Patricio et al., 2022) a potrebu pozerať sa aj ‚z druhej strany‘ a rozvíjať
osobnosti žiakov vedením k vlastnému interpretovaniu. Popri tom naznačila kompetenciu
historickej empatie (Bartelds et al., 2020) a prístup zameraný na žiaka. Podľa Evansovej
(1989, s. 214) typológie učiteľov dejepisu je Stela „relativista/reformátor“, alebo
„eklektik“.
V tejto podkapitole sme sprístupnili hrubé údaje, získané o participantoch nášho
výskumu. Údaje sme roztriedili do štyroch bodov: osobnosť, ciele, metódy
a epistemológia. Aj napriek tomu, že viacerí participanti kládli dôraz na diskusiu, nikto
z nich sa nedostal ku kompetencii historického argumentovania (Gestsdóttir et al., 2021;
Patricio et al., 2022). Všetci spomenuli dejiny každodennosti (hoci k nim uviedli menej
príkladov), rovnako sa všetci postavili zásadne proti memorovaniu a akcentovali učebné
úlohy s vyššou kognitívnou náročnosťou. Úžitok do života ako jeden z cieľov vyučovania
dejepisu (Martínez-Rodríguez et al., 2019) priamo spomenuli všetci okrem Ludita.
Zvláštnym javom je, že tak druháci, ako aj piataci spomínali porovnateľne málo
odborných

pedagogických

pojmov,

s najvyššou

frekvenciou

sa

vyskytovali

v odpovediach Ludita (okrem iných: lešenie, modulové vyučovanie). Z pohľadu
základnej

epistemologickej

orientácie

všetci

štyria

participanti

inklinujú

k postmodernistickému dejepisu.

4.2 Výskumné zistenia
V tejto podkapitole zovšeobecňujeme výskumné zistenia o IKV budúcich
učiteľov dejepisu vo vzťahu k vyučovaniu didaktiky dejepisu a k pedagogickej praxi
a dávame ich do súvisu inými, nám dostupnými výskumami. S pomocou špecifických
výskumných otázok odpovedáme na hlavnú výskumnú otázku: Akú IKV majú budúci
učitelia dejepisu? (viď podkapitola 3.2). Postupne hodnotíme epistemologické odlišnosti
participantov, rozdiely medzi druhákmi a piatakmi a rozdiely medzi mužmi a ženami.
Jednotlivé výpovede participantov citujeme z prepisu, ktorého časť uvádzame medzi
prílohami.
Pri základnom rozdelení perspektív histórie a dejepisu na modernistickú
a postmodernistickú sme pozorovali rozdiely vo: 1) vnímaní vzťahu medzi históriou
a minulosťou, 2) prístupe učiteľa, 3) koncepcii organizačných foriem a prostriedkov (viď
Tabuľka 2, v podkapitole 2.4). Zatiaľ čo pri otázke vzťahu histórie a minulosti (naivné
59

alebo disciplinárne chápanie histórie8) participanti neboli jednotní, druháci vyjadrili
interpretačnú povahu histórie, kým piataci medzi nimi nevideli rozdiel, všetci participanti
sa v prístupe zameriavajú na žiaka a uprednostňujú prvky konštruktivistickej koncepcie
organizačných foriem a prostriedkov.
Ludit a Stela vystihli interpretačnú povahu histórie (Patricio et al., 2022), zatiaľ
čo Artuš s Aténou neodlíšili históriu od minulosti. Ludit koncept histórie chápe ako snahu
o rekonštrukciu minulosti, povedal: „možno to tak poučkovo poviem, ale myslím si, že
to mi dáva najviac zmysel, že taká tá rekonštrukcia, snaha o rekonštrukciu minulosti“ (s.
2, r. 41-42). Stela spomenula interpretovanie minulosti až 14 krát, hoci ani raz
nespomenula priamo interpretačnú povahu histórie, z povedaného je cítiť, že jej aspoň do
istej miery rozumie. Artuš povedal: „koncept histórie chápem ako... no hovorím, tá
minulosť, no ale minulosť je veľmi všeobecný pojem, preto hovorím viac tie skutky,
udalosti, názorové prúdy a také veci. Čo sa jednoducho, čo ľudia robili, čo mysleli ako
žili, to je tak. Všetko, čo bolo akože by predtým alebo že všetko, čo ľudia si zažili, je
akoby história, takže ako keby to, ako keby je to ako nejaký sled nejakých zážitkov a
zážitok môže byť všetko“ (s. 3, r. 15-18), čím postavil históriu a minulosť na rovnakú
úroveň. Aténa si počínala podobne, keď metaforicky opísala históriu ako minulosť
slovami: „koncept histórie chápem aj ako takú knihu, encyklopédiu, keď sme ako deti si
pozerali nejaké tie obrázky, že čím sme si preš.., čo sme, čo sme prežili, čo sme videli,
čiže ako taká zaujímavá kniha“ (s. 3, r. 20-22).
Je to zvláštne, pretože druhí menovaní sa na didaktike dejepisu s niečím
podobným, aspoň naznačeným, pravdepodobne stretli. Predpokladáme, že na tento
rozdiel nemá vplyv didaktika dejepisu, ani pedagogická prax, ale nejaký iný, nám
neznámy faktor.
Prístup učiteľa zameraný na žiaka participanti vyjadrovali podchvíľou, ilustrujú
to napríklad výpovede Artuša: „... tie osnovy dejepisu sa, zaujímajú o toho žiaka,
zaujímajú sa o jeho názor a chcú mu povedať tie pojmy ...“ (s. 34, r. 12-13) a Stely: „...
sa budem snažiť ich aktivizovať, že aby to nebolo len také, že to bude môj výklad a oni
tam budú počúvať alebo teda inými slovami spať na tej hodine, ale naozaj ich zapájať,
takže aby bol každý ten žiak zapojený a nebolo to len môj výklad“ (s. 15, r. 32-34).
Vyjadrenia o zapájaní žiakov sa opakovane vyskytovali u všetkých participantov.

Lepšie vyjadrenie tu komplikuje vyššie spomenutá nemožnosť ekvivalentného prekladu z angličtiny, kde
‚history‘ predstavuje dejiny aj vednú disciplínu.
8

60

Konštruktivistická koncepcia je zjavná napríklad s práce s prameňom, ktorú
podtrhujú slová Ludita: „... viacej fotografií, viacej videí, viacej zvuku, kľudne, viac to
robiť, také multimediálne, doniesť aj nejaké veci, ak máme doma nejaký portrét niekoho
...“ (s. 4, r. 7-8), Stely: „... niekedy je fajn, že si ešte v rámci tých predmetov prečítať
nejaké dobové, že ako to presne, že tí ľudia vtedy vnímali, len na to asi ani nie je čas. Ale
možno napr. takéto 19., 20. storočie, ktoré by už vedeli pochopiť tak nejaké kópie novín
...“ (s. 14, r. 13-15) a Artuš: „... dať im kľudne nejakú... ilumináciu zo stredoveku
vytlačenú, dať to medzi nich, aby som to tak vykladal, že dobre, že by som teraz im bol,
že dobre, teraz povedzte mi o tom, čo vidíte ...“ (s. 30, r. 4-6).
Z uvedeného vyplýva, že hoci naši participanti nie sú rovnakí, zhodne inklinujú
viac k postmodernistickému prístupu. V prípade, že by sme chceli participantov priradiť
ku deleniu, ktoré použili Elmersjö so Zanazanianom (2022), všetci by patrili do rovnakej
kategórie,

predstavujúcej

mladého

učiteľa,

inšpirovaného

postmodernistickým

myslením.
Príčiny inklinácie k postmodernistickému spôsobu môžu byť rôzne. Pri Stele
pravdepodobne

prevládajú

negatívne

skúsenosti

počas

školovania,

s učiteľmi

zameranými na memorovanie. Povedala: „... ja som mala takú dejepisárku, že nudne, že
ona nám to kázala, že sa to fakt ako básničku, že ona nám vytlačila papier a tam bolo
presne a ona nás to skúšala iba tak ...“ (s. 3, r. 31-34). U Ludita jasne prevládajú pozitívne
skúsenosti počas školovania, ktoré vyjadril slovami: „... ja som zažil interaktívny dejepis,
ja som mal to šťastie, že sme mali tie aspoň prezentácie interaktívne (...) Nie je to bežná
vec.“ (s. 34, r. 36-37) a: „... ja som bol nadchnutý dejepisom, mojou dejepisárkou ...“ (s.
39, r. 21). Ludit aj Stela spomenuli vysokoškolské vyučovanie, konkrétne všeobecnú
didaktiku (Ludit: s. 26, r. 11 a Stela: s. 6, r. 5), Ludit pridal aj pedagogickú komunikáciu
(s. 29, r. 11). V prípade piatakov boli opakovane vyjadrené skúsenosti z praxe (niektoré
príklady budú spomenuté ďalej), okrem nich jasne poukazovali vedomosti nadobudnuté
na didaktike dejepisu. Artuš sa vyjadril: „... často opakujem slová pána Kratochvíla, čo
ma učil na hodinách didaktiky, že som veľa, veľa jeho slov zopakoval. Nehovorím, že
všetko, čo som povedal, hovoril aj on, ale že by som vedel niekedy povedať, že citát sa
jednoducho, pán Kratochvíl, alebo pán Machaj“ (s. 44, r. 29-31). Aténa spomenula aj
skúsenosť, ktorá bola súčasťou didaktiky dejepisu: „... keď sme chodili do toho Edulabu
a ten učiteľ tam proste ukázal, tie všetky metódy ...“ (s. 37, r. 21).
Tieto zistenia podporujú aj vyššie spomenuté výskumy (v podkapitole 2.3).
Učiteľa ovplyvňuje kontext, ktorý ho obklopuje, do ktorého patria skúsenosti z vlastného
61

školovania (Voet a De Wever, 2016). Medzi ne môžu patriť pozitívne, ale aj negatívne
skúsenosti s učiteľmi typickými pre modernistický rámec, tie predstavujú tzv. „negatívnu
koncepciu“ (Mareš, 1996, s. 14; 2013).
Najvypuklejší rozdiel, ktorý sme pozorovali medzi budúcimi učiteľmi pred
absolvovaním didaktiky dejepisu a pedagogickej praxe a budúcimi učiteľmi po ich
absolvovaní spočíva v miere rozvoja IKV a konkrétnosti výpovedí participantov.
Dokážeme to demonštrovať na príkladoch, ktoré spomenuli v rozhovore.
Ludit a Stela používali príklady metód a prostriedkov, ktoré si pamätali zo svojho
školovania, teda to, čo fungovalo ich učiteľom. Ludit je napríklad zástancom
interaktívneho poňatia dejepisu a interaktívnych prezentácií, ktoré videl u svojho učiteľa.
Povedal: „Asi viac interaktívne robiť, lebo ja som zažil interaktívny dejepis...“ (s. 34, r.
36). Okrem toho vypichol: „Myslím si, že nejaká taká gejmifikácia určite by fungovala
na žiakov. Čo som zažil v mojej triede: kahoot, kahoot, každý rád hrá kahoot ...“ (s. 22, r.
9-10). Stela v jednej odpovedi opisovala svoje skúsenosti s dejepisom a následne uviedla
príklad: „... takže možno aj je dôležité tá forma, ako bude to vyučovanie, aby tí žiaci sa
vedeli sústrediť na tú prezentáciu a možno im potom neskôr poslať tie poznámky ...“ (s.
7, r. 7-9). Dokopy spomenula najmenej príkladov vo vyučovaní.
Na rozdiel od nich Artuš a Aténa ľahšie generovali príklady, nielen z vyučovania
počas školovania, ale najmä praktické príklady z vlastnej praxe a myšlienky overené
skúsenosťami. Medzi najlepšie príklady patria Artušova zemnica: „... učebné ciele v tých
osnovách sú moderné, (...) sú tam písané interaktívne veci, neviem, že postav si zemnicu
z ranného stredoveku“ (s. 34, r. 15-17) a neskôr pridal: „A tie zemnice sú dobrý nápad, to
som mal aj v svojom pláne“ (s. 34, r. 32-33), ďalej Aténina otvorená otázka bez jasnej
odpovede: „Minule som učila pravek a bavili sme sa o tom, že ako vlastne domestifikovali
psa a bolo to normálne, bol to rozhovor asi na 20 minút, všetci sme sa zaujímali, ako
vlastne, z čoho ten pes vznikol a ako vlastne bol domestifikovaný, že ako vyzeral predtým
ten pes“ (s. 15, r. 28-30) a: „... otázka, ako sa domestifikoval pes, no ako my na to nemáme
nejakú správnu odpoveď ...“ (s. 29, r. 19-20) a Artušovo kreslenie, odpozorované na
pedagogickej praxi: „... keď som praxoval u učiteľa dejepisu, tak hovorím, dával aj kresliť
veci, že doslova, že nakresli mi mušketu, alebo nakresli mi meč, alebo nakresli mi, ako
vyzerala helma. Čiže úplne tam, že ono to neni až také dôležité, alebo že nakresli mi, ako
vyzeral parník, akože možno to neni až taká, nedával za to toľko bodov na testoch,
normálne to na test dal, že nakresli mi parník. A dal za to vlastne jeden bod. Akože, ako
je to také, že to dieťa sa možno aj trošku možno odstresuje na tom teste, že keď si tam
62

začne kresliť, ako všetci vieme, že keď sme my robili, keď bude mladší písali, sme testy,
tak sme si tam chceli kresliť, keď sme boli hotoví“ (s. 13, r. 23-29).
Prakticky všetci participanti, nezávisle od absolvovania didaktiky dejepisu
a pedagogickej praxe, vyjadrili potrebu nabrať viac skúseností, spojenú aj s pocitom
neúplnej pripravenosti na učiteľovanie. Artuš povedal: „... budem zrejme musieť... si to
asi vyskúšať tipujem, že, jednoducho aby som vedel individuálne pracovať, no tak odučiť
si s nimi, aby som nejak individuálne, tak musím si odučiť niečo s tými žiakmi, musím si
s nimi niečo zažiť ...“ (s. 23, r. 10-12) a: „... povedal by som, že ešte som neskúsený učiteľ
a musím jednoducho ešte vyskúšať, čo funguje, čo nefunguje a zistiť, že akí, akí sú tí
žiaci ...“ (s. 38, r. 14-15), Stela povedala: „Musela by som fakt vidieť, že ako to je, lebo
ja som ešte nemala teraz skúsenosť, akože by som ani jednak neučím, nemám teda až
budúci rok máme nejakú prax, takže som nevidela...“ (s. 13, r. 13-14), Aténa okrem iného
povedala: „Neviem, ešte nemám skúsenosti“ (s. 23, r. 2) a: „Budem musieť nabrať prax,
ešte veľa praxe, aby, že to časom zistím, že čo zaberá na tých žiakov a čo nie“ (s. 40, r.
37-38). Aténa sa okrem toho opakovane vyjadrila, že sa necíti byť pripravená po odbornej
(historickej) stránke: „Som ešte nevzdelaná“ (s. 38, r. 5) a: „Necítim sa fakt na výučbu
histórie. Musím si toho ešte veľa naštudovať“ (s. 43, r. 12-13). Jedine Ludit nedostatok
skúseností nevyjadril explicitne, hoci na niektorých miestach to bolo implicitne prítomné.
Aj keď absolvovanie didaktiky dejepisu a pedagogickej praxe neovplyvnilo
epistemologickú orientáciu budúcich učiteľov, malo vplyv na mieru rozvoja ich IKV, čo
sme pozorovali na konkrétnosti výpovedí našich participantov. Vplyv didaktiky dejepisu
a pedagogickej praxe potvrdzuje zahraničné výskumy, poukazujúce na vplyv špeciálnych
kurzov na vysokej škole (McCrum, 2013; VanSledright a Reddy, 2014; Patricio et al.,
2022) a pedagogickej praxe (Mamoura, 2016). Potvrdenie pedagogickej praxe, ako
významného faktora pri utváraní IKV budúcich učiteľov koreluje s pravdepodobným
postupom utvárania uIKV budúceho učiteľa uvedeného v teoretickej časti tejto práce (viď
podkapitola 1.2).
Z niektorých zmienok participantov sa dá odvodiť, že uIKV (prekocepciu)
ovplyvňuje aj druhý aprobačný predmet budúcich učiteľov, čo tiež patrí do spomenutého
kontextu. Ako príklad môže poslúžiť Aténou (ktorá má slovenský jazyk a literatúru)
spomenutá učebná metóda naštudovania si literatúry a následnej inscenácie historických
postáv: „... zahrať nejakú scénku, to inak je strašne zaujímavé, že ako on, napr. nejaký
žiak videl na základe naštudovanej literatúry Tiberia ...“ (s. 27, r. 17-18), alebo použitie
zahraničných učebníc a iných materiálov Luditom (ktorý má anglický jazyk a literatúru),
63

ktorý povedal: „... keď sme na didaktike prebrali kurikulum a kurikulárnu reformu, tak sa
mi dostala taká (americká) učebnica dejepisu ...“ (s. 26, r. 11-12).
Pozoruhodné je tiež to, že skúsenejší Artuš a Aténa zaváhali pri didaktickej zásade
názornosti, zatiaľ čo Ludit a Stela si ju okamžite zaradili. Artuš sa spýtal: „Ako myslíš
názornosti ...“ (s. 32, r. 45) a: „... Názornosti, ale tu sa myslí názor toho žiaka, alebo sa
myslíš ...“ (s. 33, r. 3). Aténa povedala: „Počkaj, normálne to nespracovávam teraz tú
informáciu, hlavným zmyslom názornosti v modernej škole“ (s. 33, r. 20). Na rozdiel od
nich Ludit a Stela reagovali pružne a poskytol hneď odpoveď (s. 33, r. 17, respektíve 32).
Zdá sa, že rozdiel spočíva vo vyučovaní všeobecnej didaktiky. Možnú príčinu poskytla
Aténa, ktorá v súvislosti s vlastnou odbornou nepripravenosťou uviedla „covid“ (s. 40, r.
19), teda že jej vyučovanie bolo poznačené pandémiou. Inou možnosťou je ešte stále
čerstvá spomienka, vďaka bezprostrednejšej skúsenosti Ludita a Stely, ako sme naznačili
vyššie, obaja všeobecnú didaktiku konkrétne spomenuli (Ludit: s. 26, r. 11 a Stela: s. 6, r.
5), čo môže potvrdiť tento dohad.
Vysokoškolské štúdium pravdepodobne nedostatočne akcentuje dôležitosť
poznania kurikula, pretože všetci participanti vyjadrili, že nevedia, čo je v osnovách. Na
podnetový výrok o osnovách Artuš reagoval: „... teraz som si, spomenúť tie osnovy, čo
tam bolo... Hmmm, hmm hmm, no... No, neviem, neviem to na to úplne presne povedať“
(s. 10, r. 4-5), Ludit sa vyjadril: „... neviem, či je to v osnovách ...“ (s. 10, r. 15), Aténa
povedala: „tieto veci budem riešiť asi až keď budem učiť“ (s. 10, r. 18-19) a Stela
odpovedala: „No neviem, aké sú teraz úprimne osnovy ...“ (s. 10, r. 26). Zatiaľ čo
u druhákov táto situácia nie je akútna, je prekvapivé, že študenti, ktorí absolvovali
didaktiku dejepisu a pedagogickú prax nepoznajú dejepisné kurikulum.9
Počas skúmania IKV budúcich učiteľov dejepisu sme neobjavili prvky, ktoré by
po zovšeobecnení oddeľovali kategóriu mužov participantov od kategórie žien
participantiek. Objavili sme však jeden pozoruhodný rozdiel, ktorý nesúvisí priamo
s IKV participantov. Ten sa zakladá na použitých príkladoch z dejín (viď Tabuľka A,
v prílohe). Zatiaľ čo muži jasne vybrali svoje najobľúbenejšie obdobie a tému – v prípade
Artuša stredoveké Anglicko, v prípade Ludita novoveká priemyselná revolúcia – ženy
neuviedli svoje obľúbené obdobie alebo tému. Navyše, ak rozdelíme príklady z dejín do
5 základných období (pravek, starovek, stredovek, novovek, najnovšie dejiny), množstvo
použitých príkladov z dejín pomerne presne kopíruje túto diferenciáciu. Artuš spomenul
Pre porovnanie je na základe našich vlastných skúseností potrebné uviesť, že na Prírodovedeckej fakulte
UK sa na poznanie kurikula v rámci predmetových didaktík kladie výrazne väčší dôraz.
9

64

najviac príkladov zo stredoveku, nejaké z neskorších dejín, ale žiadne zo starších. Ludit
vypichol najviac príkladov z obdobia novoveku, nejaké z najnovších dejín a zo
stredoveku, ale (rovnako ako Artuš), žiadne staršie. Na rozdiel od nich Aténa a Stela
pomerne rovnomerne uvádzali príklady zo všetkých spomenutých dejinných období, obe
zhodne najviac z najnovších dejín.10
V tejto podkapitole sme s použitím metódy tematickej analýzy zovšeobecnili IKV
budúcich učiteľov dejepisu. Všetci štyria participanti, aj napriek existujúcim rozdielom,
prejavujú inklináciu k postmodernistickej koncepcii dejepisu. Domnievame sa, že je to
spôsobené rôznymi faktormi, od skúseností zo školovania, na rôznych úrovniach škôl,
ktoré prevládajú pri druhákoch, až po vedomosti z didaktiky dejepisu a skúsenosti
z pedagogickej praxe, ktoré dominujú pri piatakoch. Zásadným rozdielom medzi
druhákmi a piatakmi je miera praktickosti IKV, čo jasne súvisí s absolvovaním
pedagogickej praxe. Všetci participanti vyjadrili pocit nepripravenosti. Medzi mužmi
a ženami sme nenašli zásadnejší rozdiel.

4.3 Limity výskumu
V tejto podkapitole uvádzame najvýznamnejšie obmedzenia nášho výskumu.
Limity sa týkajú výberu vzorky, metódy zberu dát a zvoleného teoretického modelu.
Obdobne ako Barteldsová s kolegyňami (2020) vidíme obmedzenie v tom, že sme
do výskumu zapojili prvých záujemcov, ktorí mohli a chceli participovať na výskume. Je
možné, že sa prihlásili tí najlepší. Ďalším obmedzením môže byť, že všetci participanti
študujú na Filozofickej fakulte Univerzity Komenského v Bratislave, preto nie je možné
niektoré konkrétne odporúčania (uvádzané v nasledujúcej podkapitole) zovšeobecniť na
pregraduálnu prípravu budúcich učiteľov dejepisu na celom Slovensku. Participantov
sme nefiltrovali podľa toho, aké majú reálne skúsenosti s vyučovaním – Ludit doučuje
a Artuš aktívne učí (hoci ani jeden dejepis) – takže kategórie pred praxou a po praxi sú
len orientačné, čo, ako ukazujú výsedky, neznamená, že nemajú význam. Že sa
participanti podľa svojich vyjadrení radia medzi postmodernistických učiteľov dejepisu
neznamená automaticky, že by vykazovali všetky prvky (Evans, 1990; Nitsche a Waldis,

Aténa nám po skončení výskumného rozhovoru povedala, že nemá obľúbené obdobie, ale zaujímajú ju
dejiny ako celok. Od Stely sme túto informáciu nezískali.
10

65

2022). Aj medzi nimi môžu byť hlbšie rozdiely, ktorých zachytenie a pochopenie je nad
rámec tejto práce.
Pološtruktúrovaný rozhovor s rotterovskými nedokončenými vetami sa ukázal
ako kvalitný a vhodný nástroj, po realizácii výskumu by sme však niektoré nedokončené
vety vynechali, alebo nahradili vhodnejšími, pretože sme zistili, že máme veľké množstvo
nerelevantných údajov.
Ako sme uviedli v podkapitole 2.4, epistemologické presvedčenia sú stále
pomerne nepreskúmaný pojem, pričom odborná literatúra prináša dve hlavné typológie –
typológiu s tromi kategóriami, respektíve jednou škálou s dvomi krajnými polohami –
modernistickou perspektívou a postmodernistickou perspektívou. Pri skúmaní budúcich
učiteľov sme z dôvodu jednoduchosti a lepšieho podloženia odbornou literatúrou
pracovali s druhou typológiou.
V tejto podkapitole sme prezentovali limity nášho výskumu. Patria medzi ne
metodologické obmedzenia, týkajúce sa výber výskumnej vzorky, metódy zberu dát,
týkajúce sa použitého modelu pološtruktúrovaného rozhovoru s rotterovskými
nedokončenými vetami a konceptuálne obmedzenia, týkajúce sa teoretického modelu.

4.4 Závery výskumu a odporúčania pre prax
Táto podkapitola prezentuje hlavné závery nášho výskumu IKV budúcich
učiteľov dejepisu. Odpovedá tak na hlavnú výskumnú otázku a špecifické výskumné
otázky, ktoré sú zamerané na koncepcie budúcich učiteľov dejepisu, epistemologickú
otázku, didaktiku dejepisu a povinnú pedagogickú prax. Ku niektorým záverom navrhuje
odporúčania súvisiace s odbornou a praktickou prípravou budúcich učiteľov dejepisu.
Budúci učitelia dejepisu inklinujú vo vyučovaní dejepisu k postmodernistickej
perspektíve, zdá sa teda, že budúci učitelia sú nositeľmi zmeny, nie zástancami tradičného
(modernistického) vyučovania. Táto skutočnosť nie je ovplyvnená didaktikou dejepisu
a pedagogickou praxou.
Jedinú významnú odchýlku v rámci postmodernistickej perspektívy sme
pozorovali na koncepcii povahy histórie, ktorá je v skutočnosti len interpretáciou
minulosti, nie totožnou s minulosťou. V súčinnosti so zahraničnými výskumami
odporúčame zamerať sa na didaktike dejepisu na konštruovanú povahu histórie.
Príčiny inklinácie k postmodernistickej koncepcii sú rôzne. Pri začínajúcich
študentoch prevládajú skúsenosti zo školovania, ktoré môžu mať pozitívny, aj negatívny
66

charakter. Koncepciu končiacich študentov najvýraznejšie ovplyvnila didaktika dejepisu
a pedagogická prax.
IKV

budúcich

učiteľov

dejepisu

po

absolvovaní

didaktiky

dejepisu

a pedagogickej praxe je rozvinutejšia, ako pred tým, čo sme pozorovali na konkrétnosti
výpovedí participantov, na čo má väčší vplyv pedagogická prax.
Ani pedagogická prax nezaručuje pripravenosť na pôsobenie v roly učiteľa. Všetci
budúci učitelia dejepisu pociťujú nepripravenosť a potrebu nabrať viac skúseností.
Zaujímavým pozorovaním bolo, že IKV budúcich učiteľov dejepisu je
ovplyvnená aj druhým aprobačným predmetom. Toto pozorovanie je skôr empirického
charakteru, podrobná analýza je nad rámec tejto práce.
Detail, ktorým bola didaktická metóda názornosti, môže poukazovať na slabšiu
kvalitu vyučovania všeobecnej didaktiky. Na druhej strane môže ísť o singularitu,
spôsobenú pandemickou situáciou. Detailná analýza tohto problému bola nad rámec našej
práce. Navyše náš výskum ukazuje, že na IKV budúcich učiteľov dejepisu nemajú
najvýraznejší vplyv teoretické vysokoškolské predmety všeobecného základu, ale
didaktika dejepisu a pedagogická prax. Odporúčame sústrediť viac pozornosti práve
didaktike dejepisu a pedagogickej praxi, na úkor teoretických predmetov spoločného
pedagogického základu.
Budúci učitelia dejepisu nepoznajú kurikulum. Odporúčame, aby sa dejepisnému
kurikulu venovala na didaktike dejepisu náležitá pozornosť.
Medzi IKV mužov-budúcich učiteľov dejepisu a IKV žien-budúcich učiteliek
dejepisu sme nezistili zásadné rozdiely.
V tejto podkapitole sme zosumarizovali najvýznamnejšie zistenia o IKV budúcich
učiteľov dejepisu. Do ich pregraduálnej prípravy navrhujeme tri odporúčania, ktoré
smerujú primárne na didaktiku dejepisu. Odporúčame sústrediť viac pozornosti didaktike
dejepisu

a pedagogickej

praxi

na

úkor

teoretických

predmetov

spoločného

pedagogického základu. Na didaktike dejepisu odporúčame sústrediť viac pozornosti
dejepisnému kurikulu a konštruovanej povahe histórie.
V tejto kapitole sme zosumarizovali zistenia o IKV budúcich učiteľov dejepisu.
Kapitola je rozdelená na štyri podkapitoly. Prvá podkapitola sumarizuje výskumné
zistenia o jednotlivých participantoch. Druhá podkapitola zovšeobecňuje výskumné
zistenia. Tretia podkapitola hodnotí limity nášho výskumu. Posledná podkapitola stručne
prezentuje hlavné závery nášho výskumu a navrhuje tri odporúčania pre pregraduálnu
prípravu budúcich učiteľov dejepisu.
67

ZÁVER
V tejto práci bolo naším cieľom preskúmať IKV budúcich učiteľov dejepisu. Boli
sme prvými, ktorí sa na Slovensku venovali zvolenej problematike. Domnievame sa, že
cieľ sa nám podarilo naplniť. Ďalej prinášame prehľad obsahu práce, vrátane
najdôležitejších zistení a záverov.
Prvá kapitola práce a zároveň prvá kapitola teoretickej časti mala za cieľ
identifikovať pojem učiteľova individuálna koncepcia vyučovania. Kapitola je rozdelená
do troch podkapitol. Prvá podkapitola definovala pojem učiteľova IKV, sumarizovala
najfrekventovanejšie termíny, ktorými rôzni autori nazývajú uIKV a uviedla dôvod, prečo
z množiny termínov v tejto práci používame práve uIKV. Nakoniec z vyššie uvedených
definícii vyabstrahovala terminologický rámec novej definície učiteľovej IKV. Druhá
podkapitola identifikovala bežný postup vzniku a utvárania sa uIKV počas života učiteľa.
Tretia podkapitola sumarizovala základné charakteristiky uIKV. Jej jednotlivé časti
opisovali vlastnosti IKV, funkcie IKV a ostatné dielčie charakteristiky. Učiteľovu IKV
výstižne ilustruje metafora sita, ktoré triedi, čo si učiteľ pre seba zoberie a aplikuje v praxi
a čo vynechá.
Druhá kapitola sumarizovala domáce a zahraničné výskumy učiteľovej IKV
a identifikovala a definovala najdôležitejšie pojmy. Kapitola je rozdelená do štyroch
podkapitol. Prvá podkapitola sumarizovala vývoj skúmania problematiky uIKV od jej
začiatku v sedemdesiatych a osemdesiatych rokoch dvadsiateho storočia, cez jej príchod
do nášho geografického priestoru, až do súčasnosti. Druhá podkapitola sumarizovala
základné metódy, používané v skúmaní učiteľovej IKV. Tieto metódy sa líšia mierou
náročnosti, ako aj mierou zapojenia výskumníka a samotného učiteľa. Tretia podkapitola
analyzovala štúdie skúmajúce IKV učiteľov dejepisu a sumarizovala v nich obsiahnuté
poznatky. Podkapitola má štyri časti. Prvá časť sumarizovala začiatky skúmania IKV
učiteľov dejepisu, spolu s faktormi, ktoré učiteľovu IKV ovplyvňujú a typológiami, ktoré
uvedení výskumníci navrhli. Druhá časť sumarizovala výskumy, zamerané na prvky
postmodernistického dejepisu, ako bádateľské vyučovanie, historické myslenie
a argumentovanie a kľúčové kompetencie. Tretia časť sumarizovala poznatky
z výskumov uIKV a prípravy budúcich učiteľov dejepisu. Štvrtá časť sumarizovala
skúmanie úspešnosti prechodu od modernistického dejepisu k postmodernistickému.

68

Posledná podkapitola definovala pojmy postmodernistická koncepcia histórie,
respektíve dejepisu a epistemologické presvedčenia.
Tretia kapitola práce a zároveň prvá kapitola empirickej časti mala za cieľ
vysvetliť stratégie a metódy, zvolené pre výskum IKV budúcich učiteľov dejepisu.
Metodologická kapitola je rozdelená do siedmich podkapitol. Prvá podkapitola priblížila
výskumný problém. Postupne vysvetlila tému výskumu, súčasný stav a vymedzenie
skúmanej problematiky, teoretickú orientáciu výskumu, sústavu použitých pojmov,
formulovala výskumný problém a opísala predpokladaný prínos celého výskumu. Druhá
podkapitola zo širšie definovanej témy vymedzila ciele výskumu. Naším cieľom bolo
zistiť epistemologickú orientáciu budúcich učiteľov dejepisu a vplyvy, ktoré ju formovali.
Tretia podkapitola charakterizovala dizajn výskumu. Štvrtá podkapitola identifikovala
výskumnú vzorku. Postupne uviedla kritériá výberu a opísala participantov, ktorí nám
majú poskytnúť údaje, potrebné na naplnenie výskumného cieľa. Piata podkapitola
vysvetlila zvolenú výskumnú metódu, ktorou bol je pološtruktúrovaný rozhovor vo forme
rotterovských neukončených výpovedí/viet, vytvorený spojením overeného nástroja a
špeciálnych otázok, zameraných na IKV učiteľov dejepisu. Šiesta podkapitola opísala
vstup do terénu, spôsoby nadviazania pracovných vzťahov s participantmi výskumu a
časový rozvrh práce v teréne a následnej analýzy. Siedma podkapitola objasnili postup
pri analyzovaní získaných výskumných dát v rámci metódy tematickej analýzy.
Štvrtá kapitola priniesla výskumné zistenia a závery. Kapitola má štyri
podkapitoly. Prvá podkapitola uviedla hrubé údaje, prezentované pre každého
participanta zvlášť. Druhá podkapitola zovšeobecnila výskumné zistenia o budúcich
učiteľoch dejepisu a dala ich do súvisu inými výskumami, uvedenými v tejto práci.
Postupne odpovedaním na hlavnú a špecifické výskumné otázky uviedla, že budúci
učitelia dejepisu aj napriek istým rozdielnostiam inklinujú k postmodernistickej
koncepcii dejepisu. Je to spôsobené rôznymi faktormi, od skúseností zo školovania, na
rôznych úrovniach škôl, ktoré prevládajú pri druhákoch, až po vedomosti z didaktiky
dejepisu a skúsenosti z pedagogickej praxe, ktoré dominujú pri piatakoch. Tretia
podkapitola uviedla najvýznamnejšie limity výskumu, ktoré sa týkali výberu vzorky,
metódy zberu dát a zvoleného teoretického modelu. Štvrtá podkapitola odprezentovala
hlavné závery výskumu IKV budúcich učiteľov dejepisu a navrhla tri odporúčania
súvisiace s odbornou a praktickou prípravou budúcich učiteľov dejepisu.
V ďalšom výskume je možné zamerať sa na overenie záverov tejto práce,
napríklad, či budúci učitelia dejepisu naozaj inklinujú k postmodernistickému dejepisu.
69

Je možné rozšíriť výskumnú vzorku za hranice fakulty a univerzity a získať tak
komplexnejší pohľad na IKV budúcich slovenských učiteľov dejepisu. Nakoniec je
možné preskúmať prepojenosť IKV budúcich učiteľov dejepisu s rôznymi aprobačnými
predmetmi, aby sa zistilo, ako IKV druhého aprobačného predmetu ovplyvňuje dejepisnú
IKV.

70

ZOZNAM BIBLIOGRAFICKÝCH ODKAZOV
BARTELDS, H. et al., 2020. Students’ and teachers’ beliefs about historical empathy in
secondary history education. In: Theory & Research in Social Education. Vol. 48, iss. 4,
s. 529-551.
BERNHARD, R., 2019. Using mixed methods to capture complexity in an empirical
project about teachers’ beliefs and history education in Austria. In: History Education
Research Journal. Vol. 16, iss. 1, s. 63–73.
BRYAN, L. A., 2011. Research on Science Teacher Beliefs. In: Second International
Handbook of Science Education. Dordrecht: Springer. Vol. 24, s. 477-495. ISBN 978-14020-9040-0.
CLARK, C. M. a P. L. PETERSON, 1984. Teacher’s Thought Processes, In: Occasional
Paper. No. 72. The Institute for Research of Teaching.
DAYAN, U. et al., 2022. Transformation of prospective teachers’ pedagogical beliefs
during a pre-service B.Ed. programme in Pakistan. In: International Journal of Education
and Practice. Vol. 10, iss. 2, s. 150-159. ISSN 2311-6897.
ELMERSJÖ, H. Å. a P. ZANAZANIAN, 2022. History teachers and historical
knowledge in Quebec and Sweden: Epistemic beliefs in distinguishing the past from
history and its teaching. In: Historical Encounters. Vol. 9, iss. 1, s. 181-195. ISSN 22037543.
Európsky parlament, 2024. Uznesenie Európskeho parlamentu zo 17. januára 2024 o
európskom historickom vedomí. [online]. Strasbourg: European parliament, ©2024 [cit.
12. februára 2024]. Dostupné na: https://www.europarl.europa.eu/doceo/document/TA-92024-0030_SK.html
EVANS, R. W., 1989. Teacher conceptions of history. In: Theory & Research in Social
Education. Vol. 17, iss. 3, s. 210-240.
EVANS, R. W., 1990. Teacher conceptions of history revisited: ideology, curriculum, and
student belief. In: Theory & Research in Social Education. Vol. 18, iss. 2, s. 101-138.
FUSSANGEL, K., 2008. Subjektive Theorien von Lehrkräften zur Kooperation
[Dizertačná práca]. Wuppertal: Universität Wuppertal.
GAVORA, P., 1990. Učiteľova individuálna koncepcia vyučovania. In: Pedagogická
revue. Roč. 42, č. 3, s. 209-222. ISSN 1335-1982.

71

GAVORA, P., 1997. Výskumné metódy v pedagogike. Bratislava: Univerzita
Komenského. ISBN 80-223-1173-1.
GAVORA, P., 2001. Výskum životného príbehu: učiteľka Adamová. In: Pedagogika.
Roč. 51, č. 3, s. 352-368.
GAVORA, P., 2006. Sprievodca metodológiou kvalitatívneho výskumu. Bratislava:
Regent. ISBN 80-88904-46-3.
GAVORA, P. a J. MAREŠ, 1998. Anglicko-slovenský pedagogický slovník. 2. vyd.
Bratislava: IRIS. ISBN 80-88778-84-3.
GESTSDÓTTIR, S. M. et al., 2021. Teaching historical thinking and reasoning: Teacher
beliefs. In: History Education Research Journal. Vol. 18, iss. 1, s. 46–63.
GRACOVÁ, B. a D. LABISCHOVÁ, 2012. Současná teorie a praxe dějepisného
vzdělávání na školách. In: Pedagogická Orientace. Roč. 22, č. 4, s. 516-543.
GRALEWSKI, J. a M. KARWOWSKI, 2016. Are Teachers’ Implicit Theories of
Creativity Related tothe Recognition of Their Students’ Creativity? In: The Journal of
Creative Behavior. Buffalo: Creative Education Foundation, Vol. 52, iss. 2, s. 156–167.
GRUBER, G. a C. GRUBER, 2013. Past and Present in Teaching History: Theory and
Practice. In: The International Journal of Pedagogy and Curriculum. Vol. 19, iss. 3, s.
229-239. ISSN 2327-7963.
GÜRSOY, E., 2013. What is effective in forming our beliefs: experience or education?
In: Procedia – Social and behavioral sciences. Vol. 70, s. 763-770. ISSN 1877-0428.
HAMILTON, L., 2006. Implicit theories of ability. In: Scottish Educational Review. Vol.
38, iss. 2, s. 201-212. ISSN 2773-0840.
HELUS, Z., 1982. Pojetí žáka a perspektivy osobnosti. Praha: SPN.
HOLLICK, D., 2013. Informelles Lernen von Lehrerinnen und Lehrern im Kontext Schule
und Migration: Eine explorative Studie über Subjektive Theorien von Lehrerinnen und
Lehrern. Kassel: Universität Kassel. ISBN 978-3-86219-601-2.
HRABAL, V. ml., 1988. Výskum učitelova pojetí úspěšného žáka v oblasti pile a nadání
a možnosti jeho autodiagnostiky. In: Pedagogický výzkum, 1988.
HUANG, J. et al., 2021. Understanding changes in teacher beliefs and identity formation:
A case study of three novice teachers in Hong Kong. In: Teaching Education. Vol. 32, iss.
2, s. 193-207, ISSN 1047-621.
CHVÁLOVÁ, M., 2018. Příležitosti k rozvíjení autonomie žáka v hodinách anglického
jazyka, Brno: Masarykova Univerzita. ISBN 978-80-210-9274-7.

72

Informačný list predmetu: Didaktika dejepisu 1., 2022. Bratislava: Filozofická fakulta
UK.
Informačný list predmetu: Pedagogická prax 2 (história), 2022. Bratislava: Filozofická
fakulta UK.
International study association on teachers and teaching, ©2021. [online]. Tilburg:
Tilburg University, [cit. 8. novembra 2023]. Dostupné na: https://www.isatt.net/
JONES, B. D. et al., 2012. Preservice and Inservice Teachers’ Implicit Theories of
Intelligence, In: Teacher Education Quarterly. Vol. 39, iss. 2, s. 87-101. ISSN 0737-5328.
JONSSON, A.-C. a D. BEACH, 2012. Predicting the use of praise among pre-service
teachers: The influence of implicit theories of intelligence, social comparison and
stereotype acceptance. In: Education Inquiry. Umeå School of Education. Vol. 3, iss. 2,
s. 259-281.
KASÍKOVÁ, H. a J. VALENTA, 2019. Učitelé budoucích učitelů a jejich pojetí výuky.
In: Lifelong learning – celoživotní vzdělávání. Brno: Mendelova univerzita. Roč. 9, č. 3,
s. 43-65.
KHADER, F. R., 2012. Teachers’ pedagogical beliefs and actual classroom practices in
social studies instruction. In: American International Journal of Contemporary Research.
Vol. 2, iss. 1, s. 73-92.
KOUBEK, P. a T. JANÍK, 2015. Výzkumy subjektivních teorií učitelů v kontextu
profesního rozvoje: přehledová studie In: Studia paedagogica. Roč. 20, č. 3, s. 47-67.
KOUBEK, P., 2016. Být sama sebou: případová studie subjektivních teorií učitelky v
kontextu profesního rozvoje. In: Pedagogická orientace. Roč. 26, č. 1, s. 95–116.
KOUBEK, P., 2021. Subjektivní teorie a jednání učitelů: vícečetná případová studie v
kontextu profesního rozvoje učitelů. Brno: Masarykova Univerzita. Pedagogický výzkum
v teorii a praxi, sv. 47. ISBN 978-80-210-9810-7.
KROPÁČ, J., 2004. K problému uceleného pojetí výuky obecně technických předmětů.
In: e-Pedagogium. Roč. 4, č. 1, s. 60-71.
LEVY, S. A., 2016. Parents', students', and teachers' beliefs about teaching heritage
histories in public school history classrooms. In: The Journal of Social Studies Research.
Vol. 40, iss. 1, s. 5-20.
MAGGIONI, L. et al., 2009. Walking on the borders: A measure of epistemic cognition
in history. In: The Journal of Experimental Education. Vol. 77, iss. 3, s. 187–214. ISSN
00220973.

73

MAMOURA, M., 2016. Postgraduate Greek Student-Teachers’ Beliefs about History
Teaching, Before and After Their Practicum: An Opportunity for Their Professional
Development. In: The International Journal of Learning in Higher Education. Vol. 23,
iss. 3, s. 37-50. ISSN 2327-7963.
MAREŠ, J., 1986. Učitelovo pojetí výuky – teze výzkumného projektu. Hradec Králové:
Lékařská fakulta UK.
MAREŠ, J., 1990. Dotazník UPV (učitelovo pojetí výuky). Hradec Králové: Lékařská
fakulta UK. (Nezávislá revue pro výchovu a vzdělávání, 1 , 1990-91, č. 2, s. 31-33 + č. 3,
s. 51-54.)
MAREŠ, J., 2013. Pedagogická psychologie. Praha: Portál. ISBN 978-80-262-0174-8.
MAREŠ, J. et al., 1996. Učitelovo pojetí výuky. Brno: Masarykova Univerzita. ISBN 80210-1444-X.
MARTÍNEZ-RODRÍGUEZ, R. et al., 2019. Teacher knowledge and beliefs and their
relationship with the purpose of teaching recent history. The transition to democracy in
Spain as a controversial case. In: Revista de Educación. Nº 383, iss. 1, s. 11-35. ISSN
0034-8082.
MAY, L. et al., 2020. Implicit Theories of Learning as Reflected in One Upper Elementary
Teacher's Talk. In: Australian Journal of Teacher Education. Vol. 45, iss. 11, s. 56-72.
ISSN 1835-517X.
McCRUM, E., 2013. History teachers’ thinking about the nature of their subject. In:
Teaching and Teacher Education. Vol. 35, s. 73-80. ISSN 0742-051X.
NAMAMBA, A. a C. RAO, 2016. Teachers’ Beliefs about History and Instructional
Approaches: A Survey of Secondary School Teachers in Kigoma Municipality, Tanzania.
In: International Journal of Education and Research. Vol. 4, iss. 8, s. 203-220. ISSN
2411-5681.
NEHYBA, J. a P. SVOJANOVSKÝ, 2016. Tacitní znalosti v metaforách studentky
učitelství. In: Studia paedagogica. Roč. 21, č. 1, s. 57-85.
NITSCHE, M. a M. WALDIS, 2022. Narrative competence and epistemological beliefs
of German Swiss prospective history teachers: A situated relationship. In: Historical
Encounters. Vol. 9, iss. 1, s. 116-140. ISSN 2203-7543.
OSTRADICKÝ, P. a D. KOSTRUB, 2023. Odkrývanie didaktickej reality učiteľom:
nedeliteľnosť didaktickej teórie a praxe. In: Edukácia: Vedecko-odborný časopis. Roč. 6,
č. 1, s. 63-71. ISSN 1339-8725.

74

PATRICIO, J. et al., 2022. Epistemic Beliefs and Pre-service Teachers’ Conceptions of
History Instruction. In: Frontiers in education. Vol. 7, art. 865222, s. 1-14.
PORUBSKÝ, Š., 2007. Skúmanie subjektívnej teórie učiteľky. In: Učiteľ – diskurz – žiak.
Osobnostno-sociálny model primárnej edukácie. Banská Bystrica: Univerzita Mateja
Bela. s. 100–134.
PRŮCHA, J., 1987. Determinanty reálné výuky. In: Pedagogika. Roč. 37, č. 4, s. 395415.
RECHSTEINER, B. et al., 2021. Teachers’ Implicit Theories of Professional Abilities in
the Domain of School Improvement. In: Frontiers in Education. Zürich: University of
Zürich. Vol. 6, čl. 635473, s. 1-14.
RIPKA, V. a P. SÝKOROVÁ, 2023. Epistemická přesvědčení v dějepise. In: Historie –
otázky – problémy. Roč. 15, č. 2, s. 55-72. ISSN 2336-6672.
ROMANOWSKI, M. H., 1998. Teacher's Lives and Beliefs: Influences That Shape the
Teaching of U. S. History, In: Mid-Western Educational Researcher. Vol. 11, iss. 2, art. 2,
s. 2-8.
SABARWAL, S. et al., 2022. Teacher Beliefs: Why They Matter and What They Are. In:
The World Bank Research Observer. Vol. 37, iss. 1, s. 73-106.
SEEBAUEROVÁ, R., 2007. Proměny subjektivních teorií u studentů učitelství od
začátku studia do konce čtvrtého semestru. In: Pedagogická orientace. Č. 3, s. 53–65.
ISSN 1211-4669.
Slovníkový portál Jazykovedného ústavu Ľ. Štúra SAV, [neznámy rok]. [online],
Bratislava: Slovenská Akadémia Vied [cit. 13. novembra 2023 a 7. februára 2024].
Dostupné na: https://slovnik.juls.savba.sk/
ŠEBEN ZAŤKOVÁ, T. et al., 2015. Vybrané kapitoly z vysokoškolskej pedagogiky
[online učebnica]. Nitra: SPU Nitra. ISBN 978-80-552-1437-5.
ŠEĎOVÁ, K. et al., 2016. Pojetí výuky a profesní identita začínajících vysokoškolských
učitelů. In: Studia paedagogica. Roč. 21, č. 1, s. 9-31.
ŠÍP, R. a V. ŠVEC, 2013. Pojetí tacitních znalostí v paradigmatu sjednoceného pole. In:
Pedagogická orientace. Roč. 23, č. 5, s. 664–689.
ŠTECH, S., 2007. Profesionalita učitele v neo-liberální době. In: Pedagogika. Roč. 57, s.
326-337.
ŠTEPITOVÁ, A., 1967. Pedagogická prax ako výukový predmet na univerzitách. In:
Paedagogica. Roč. 1, s. 109-142.

75

ŠUCH, J., 2015. O dvoch pohľadoch na historické narácie a pluralitu ich obrazov
minulosti. In: Filozofia. Roč. 70, č. 8, s. 659-669.
ŠUTOVCOVÁ, L., 2020. Rozvíjanie vyšších kognitívnych procesov ako predpoklad
zvyšovania úrovne tvorivého a kritického myslenia žiakov. In: GRANT journal. Vol. 11,
iss. 2, s. 64-68. ISSN 1805-062X.
ŠVEC, V., 1995. Význam diagnostiky učitelova pojetí výuky v jeho pregraduální
přípravě. In: Pedagogika. Roč. 45, č. 2, s. 164-170.
ŠVEC, V., 2003. Implicitní pedagogické znalosti: východiska a možnosti jejich
zkoumání. In: Sociální a kulturní souvislosti výchovy a vzdělávání: 11. výroční
mezinárodní konference ČAPV (zborník). Brno: Masarykova Univerzita. Vol. 11, s. 1-9.
ŠVEC, V., 2005. Ohlédnutí za desetiletým vývojem pedagogické přípravy budoucích
učitelů. In: Pedagogická orientace. Č. 4, s. 31–43. ISSN 1211-4669.
ŠVEC, V., 2012. Tacitní znalosti jako most mezi teorií a praxí v pedagogické přípravě
budoucích učitelů. In: Pedagogická orientace. Roč. 22, č. 3, s. 387–402.
TOMKULIAKOVÁ, R., 2012. Individuálna koncepcia výučby ako jedna zo zložiek
stratégií výučby prírodovedy. In: Podmiotowość w edukacji wobec odmienności
kulturowych oraz społecznych zróżnicowań. Poznań: Wydawnictwo Wyższej Szkoły
Bezpieczeństwa. ISBN 978-83-61304-52-4. s. 113-146.
TOMKULIAKOVÁ, R., 2015. Učiteľova individuálna koncepcia výučby a jej vplyv na
vzdelávací proces na primárnom stupni školy. In: Zagadnienia społeczne. Roč. 4, č. 2, s.
45-57.
TÓTHOVÁ, R., 2014. Konštruktivistický prístup vo výučbe ako možnosť rozvoja myslenia žiakov. Bratislava: Metodicko-pedagogické centrum. ISBN 978-80-565-0004-0.
VANSLEDRIGHT, B. a K. REDDY, 2014. Changing Epistemic Beliefs? An Exploratory
Study of Cognition Among Prospective History Teachers. In: Revista Tempo e Argumento,
Florianópolis. Vol. 6, iss.11, s. 28-68.
VÁVRA, J., 2006. Pojetí výuky zeměpisu (geografie) v britském kurikulu. [online]. [cit.
17. januára 2024]. Dostupné na: https://clanky.rvp.cz/clanek/c/z/853/POJETI-VYUKYZEMEPISU-GEOGRAFIE-V-BRITSKEM-KURIKULU.html
VIRTA, A., 2001. Student Teachers' Conceptions of History. In: History Education
Research Journal. Vol. 2, iss. 1, s. 1-11.
VOET, M. a B. DE WEVER, 2016. History teachers' conceptions of inquiry-based
learning, beliefs about the nature of history, and their relation to the classroom context.
In: Teaching and Teacher Education. Vol. 55, s. 57-67.
76

VYSKOČILOVÁ, E., 1986. Dovednostní model učitelovy profese. Praha: Pedagogická
fakulta.
WILKE, M. et al., 2022. The interplay between historical thinking and epistemological
beliefs: A case study with history teachers in Flanders. In: Historical encounters. Vol. 9,
iss. 1, s. 196-219. ISSN 2203-7543.
WLADIS, C. et al., 2017. A review of research on teacher beliefs and practices. In: Tenth
Congress of the European Society for Research in Mathematics Education CERME 10
(zborník). Dublin. Vol. 10, s. 47 – 65.
YILMAZ, K., 2008. Social Studies Teachers’ Conceptions of History: Calling on
Historiography. In: The Journal of Educational Research. Vol. 101, iss. 3, s. 158-175.
ZELEŇÁK, E., 2007. Narativistický pohľad na históriu. In: Forum historiae. Roč. 1, č.
1, s. 63-72.
ŽOLDOŠOVÁ, K., 2007. Postoje učiteľov prvého stupňa základných škôl k rôznym
koncepciám primárneho prírodovedného vzdelávania. In: Svět výchovy a vzdělávaní
v reflexi současného pedagogického výskumu. České Budějovice: Pedgogická fakulta JU.
ISBN 978-80-7040-991-6.
ŽOLDOŠOVÁ, K., 2008. Modifikácia individuálnej koncepcie učiteľa na základe
skúseností z realizácie projektu „Vyhrňme si rukávy“. In: Acta Facultatis Paedagogica
Universitatis Tyrnaviensis, D. Roč. 12, suppl. 1.

77

ZOZNAM ILUSTRÁCIÍ A TABULIEK
Obrázky
Obrázok 1: Individuálna koncepcia vyučovania učiteľa ilustrovaná ako sito .............. 17
Obrázok 2: Vnútorná štrukturácia individuálnej koncepcie vyučovania....................... 19
Obrázok 3: Zložky individuálnej koncepcie vyučovania ............................................. 19
Obrázok 4: Previazanosť individuálnej koncepcie vyučovania s pedagogickou
teóriou a praxou ......................................................................................... 20
Obrázok 5: Vplyvy na učiteľovu individuálnu koncepciu vyučovania a jej vplyv na vyučovanie histórie ........................................................................................ 29
Obrázok 6: Model kognitívnej náročnosti pojmu minulosť ......................................... 37
Tabuľky
Tabuľka 1: Tabuľka príbuzných termínov IKV ............................................................ 13
Tabuľka 2: Protichodné perspektívy, s nimi spojené tvrdenia a zamerania vyučovania ...
..................................................................................................................... 41
Tabuľka 3: Špecifikačná tabuľka výskumného nástroja ................................................ 52

78

PRÍLOHY
Položky pološtruktúrovaného rozhovoru
Otázky sú rozdelené podľa tém, viď špecifikačná tabuľka – Tabuľka 3, témy
nasledujú v poradí, uvedenom v špecifikačnej tabuľke.
1)

Históriu sa v škole učíme, pretože ...

A ešte?

2)

Význam histórie v spoločnosti je ...

Ešte nejaký?

3)

Koncept histórie chápem ako ...

4)

Pre mňa osobne história znamená ...

5)

Moje vlastné miesto v histórii je ... Je tam ešte niečo?

6)

Na dejepise je najdôležitejšie, aby žiak ... A čo ešte?

7)

Nebudem trvať (ako niektorí iní učitelia) na tom, aby všetci žiaci na dejepise ...

A ešte ako?
A čo ešte?

Je tam

ešte niečo?
8)

Pre život je najdôležitejšie, aby si z dejepisu žiaci odniesli ...

9)

Aby žiak prešiel do ďalšieho ročníka, musí z dejepisu bezpodmienečne zvládnuť ... A ešte?

10) Vo vyučovacom procese by malo ísť predovšetkým o to, aby ...
11) Je dobré, že autori osnov zaradili do dejepisu ...

Ešte niečo?
A ešte o čo?

A čo ešte?

12) Myslím, že väčšina žiakov by na dejepise nezvládala ...

Ešte niečo?

13) Nezdá sa mi, ako sú v učebnici spracované tieto tematické celky:

A ešte ktoré?

14) Učiteľ si nevystačí s tým, čo je uvedené v učebnici. Preto ...

A ešte?

15) Vzbudiť záujem žiakov o učivo bude vyžadovať, aby som ako učiteľ/ka dejepisu ... A ešte
čo?
16) Budem asi trvať na tom, aby každý môj žiak ...
17) Nevadilo by mi, ak žiak napríklad ...

Ešte niečo?

Je tam ešte niečo?

18) Domnievam sa, že najčastejšou príčinou neúspechu na dejepise je ...
19) Myslím, že by som dokázal/a odhadnúť žiaka, ktorý ...

A ešte čo?

Je tam ešte niečo?

20) S talentovanými žiakmi to na dejepise nie je jednoduché, pretože ... A prečo ešte?
21) S talentovanými žiakmi by som to riešil/a tak, že ... A ešte ako?
22) So slabými žiakmi to na dejepise nie je jednoduché, pretože ...

A prečo ešte?

23) V každej triede bývajú žiaci, ktorí by mohli mať lepšie výsledky, ale nesnažia sa. Myslím,
že by na nich platilo:

Ešte čo?

24) Aby som mohol/la individuálne pracovať so svojimi žiakmi (napríklad rozvíjať ich
schopnosti a učebné možnosti), budem zrejme musieť ...

Ešte niečo?

79

25) Dobre by sa mi učilo v triedach, ktoré ...

A ešte čo?

26) Vadilo by mi, keby niektorá trieda ...

A čo ešte?

27) Aktivitu svojich žiakov by som sa snažil/a podnecovať a rozvíjať tým, že ...

A

čím

ešte?
28) Samostatnosť svojich žiakov by som sa snažil/a podnecovať a rozvíjať tým, že ...

A ešte

čím?
29) To, aby sa moji žiaci naučili tvorivo riešiť problémy, si odo mňa bude zrejme vyžadovať ...
A ešte čo?
30) Pod tvorivou pedagogickou komunikáciou (učiteľa a žiakov) si predstavujem ...

Ešte

niečo?
31) Učivo by som vykladal/a tak, že ... A ešte?
32) Pri hodnotení svojich žiakov by som asi kládol/la dôraz na ...

A na čo ešte?

33) Keby časť žiakov stále nerozumela tomu, čo sme prebrali, riešil/a by som to nasledovne:
Ako ešte?
34) Hlavným zmyslom názornosti v modernej škole by malo byť ...

Ešte niečo?

35) Domnievam sa, že učebné úlohy, ktoré na dejepise dnešní učitelia predkladajú svojim
žiakom, by mali byť viac ...

A aké ešte?

36) Učiteľom stále odporúčajú nejaké nové metódy, napríklad:

Ešte nejaké?

Moje

stanovisko by bolo, že ... A čo ešte?
37) Moderné technológie (internet, video, umelá inteligencia, ...) môžu vo vyučovacom procese
... Ešte čo?
38) Myslím si o sebe, že ...

Ešte niečo?

39) Žiaci by si o mne mysleli, že ...

A ešte čo?

40) Domnievam sa, že pri učení dejepisu by sa mi najviac darilo ...

A ešte?

41) Domnievam sa, že pri učení dejepisu by mi najviac problémov spôsobovalo ...

Je tam

ešte niečo?
42) Cítim, že k tomu, aby som sa stal/a dobrým učiteľom/d.u., budem musieť ...

Čo

ešte?
43) Tvorivý učiteľ by sa mal podľa mňa prejavovať tým, že ... A čím ešte?
44) Je veľa rodičov, ktorí si myslia, že dejepis ...
45) Málokedy sa stane, že rodičia ...

A ešte čo?

Ešte niečo?

46) S kolegami v učiteľskom zbore by som vychádzal/a ...

Je tam ešte niečo?

47) Domnievam sa, že riaditeľ školy by si mal na učiteľoch všímať predovšetkým ...

A ešte

čo?

80

48) Pri dopĺňaní týchto viet som si uvedomil/a, že ...

A ešte čo?

Časť prepisov rozhovorov
Kvôli technickým problémom pridávam iba snímky obrazovky štyroch strán.

81

Obrázok A
Obrázok slovenských samosprávnych krajov, z ktorých pochádzajú participanti.

Tabuľka A
Tabuľka referencií na historické obdobia a témy (participantmi použité príklady).
Epochy dejín korešpondujú s najbežnejším členením (najnovšie dejiny od 1918).
Podfarbené políčko znamená participantov dôraz, potenciálne najobľúbenejšie obdobie.
Meno

PRAVEK

STAROVEK

STREDOVEK

NOVOVEK

N. DEJINY

Artuš

----

----

Anglicko

Henrich VIII.

Mečiar

(14. a 15. stor.)

raný novovek

F.C. Liverpool

reformácia

2. S. V.

kolonizácia NS

Holokaust

priemyselná

moderné dejiny

Francúzsko
bitka pri Crécy
bit. pri Poitiers
zbroj
zemnica (raný)
Ludit

----

----

Uhorsko

revolúcia
Newton
zjednotenia T,N
1. S. V.

82

Aténa

domestifikácia psa

Rímska ríša

obyčajný roľník

vynález auta

Gulagy

Tiberius

renes. Florencia

vynález motora

konc. tábory

prenasledovanie

Waterloo

Hitler

kresťanov

bit. na Somme

Hlinka
Barbarossa

Stela

prav. nástroje

starov. nástroje

bit. pri Moháči

Rakúsko-Uhorsko

Holokaust

antika

život v stredov.

noviny

Slovenský štát
vojna na Ukr.
SNP
vznik Slovenska

Tabuľka B
Roztriedené participantmi použité pojmy do kategórií epochy, geografické pojmy,
osobnosti, pojmy politických dejín a pojmy každodennosti. V práci nepoužité, slúži ako
zaujímavá ilustrácia, dokresľujúca uvažovanie participantov.
Artuš

epochy

geo

osobnosti

politické dejiny

každodennosť

Σ

stredovek

Anglicko

Henrich

b.p. Crécy

zbroj

12

raný novovek

Francúzsko

VIII.

b.p. Poitiers

zemnica

najnovšie dej.
Ludit

moderné dej.

Mečiar
Uhorsko

Newton

F.C. Liverpool
reformácia

----

10

17

kolonizácia
zjednotenie Tal.
zjednotenie Ne.
1. S. V.
2. S. V.
Holokaust
Aténa

stredovek

Rímska ríša

Tiberius

pren. kresť.

domestifik. psa

(renesancia)

Florencia

Hitler

b.p. Waterloo

život roľníka

Hlinka

b.n. Somme

vynález auta

gulagy

vynález motora

konc. tábory
Barbarossa
Stela

pravek

Rakúsko-

antika
starovek

----

b.p. Moháči

praveké nástr.

Uhorsko

Holokaust

staroveké nástr.

Slovenský št.

vojna na Ukr.

život v stredov.

SNP

noviny

súčasné dej.

15

vznik Slovenska
Σ

10

7

6

20

11

54

83

Výskumný denník
Spolu 267 min. nahrávok
45 stranový prepis rozhovorov, 1 147 kódov
3 tabuľky
Artuš
Dĺžka rozhovoru – 75 min., okolo 9 500 slov, 291 kódov.
26.2.2024
Veľmi kooperatívny, ochotný, rozvláčne sa vyjadrujúci
Na základe fínskych otázok je zjavné, že nerozlišuje históriu a minulosť
Vo veľkom sa odvoláva na didaktiku dejepisu, či už priamo, alebo nepriamo
Ako končiaci študent má skúsenosti z praxe školskej, aj vlastnej, z druhého
aprobačného predmetu
Väčšinou v prvej výpovedi povedal viac, no takmer vždy pridal niečo v druhej,
občas aj dôležitejšie
Na začiatku bolo cítiť neistotu (aj z mojej strany), neskôr sa rozbehol, vrátane
vtipkovania, nakoniec to pre neho bolo trošku zdĺhavé a občas mu vypadla myšlienka
(podľa jeho slov)
Niekedy spomenul jasné príklady z praxe, inokedy hovoril vo veľmi všeobecnej
rovine, teoreticky
3.3.2024
Veľmi frekventovaná premena žiakov (pl.) v otázke na žiaka (sg.) v odpovedi
Výrazný vplyv didaktiky dejepisu a vlastnej učiteľskej praxe
4.3.2024
Slovosled išiel bokom
Viacero odpovedí na 1 otázku
Postupne sa zapojil, ožil
17.6.2024
Opiera sa o skúsenosti z praxe, no nie sú dostatočné, cíti potrebu ďalších
Občas sa zakecal, namiesto odpovedania na otázku, pokračoval vo svojom
rozprávaní
Nerozlišuje históriu/minulosť, no je veľmi konštruktívny a zameraný na žiaka,
komunikatívny
18.6.2024
84

Niektoré odpovede príliš pedagogicky všeobecné, chýbalo zameranie na dejepis
19.6.2024
ANALÝZA:
OSOBNOSŤ
-

empatický, priateľský, komunikatívny (silná stránka?), urozprávaný, motivujúci,
zaujímajúci sa o žiakov, zameraný na žiakov

-

dôraz na klímu a bezpečné prostredie

-

každý má svoje obdobie – on stredovek

-

zdôrazňuje potrebu nabrať viac skúseností

-

predstavuje si katastrofické scenáre, problém s disciplínou a pozornosťou

-

neporozumenie názornosti, nevyjadril sa ku učebniciam, nepozná kurikulum

-

náročný, ochotný skúšať nové veci

-

formovali ho: didaktika dejepisu (vo veľkom), spomína prax (aj skúsenosti
z učenia angličtiny), spomína veľa príkladov vo vyučovaní

CIELE
-

prepájanie minulosti s prítomnosťou, práca s informáciami z minulosti, do života,
súvislosti pred memorovaním, nie roky, nie faktografia kvôli maturite

-

dôležité sú pojmy a ich spájanie

-

pochopenie života v minulosti

-

schopnosť obhájiť si argument

-

prehľad – pravek až súčasnosť, základná orientácia, poznať obdobia, syntéza

-

dejiny ideí, dejiny každodennosti, návod na život, aplikovanie do života, poučenie

METÓDY
-

nie dlhý monológ, ale striedanie činností, aktivít a tém, veľa inovatívnych metód
a prostriedkov (potreba nových metód), hodiny by sa mali líšiť, doplnkové
materiály (pomôcky): mapy, videá, interaktívne, moderné materiály a prístupy,
pojmové mapy, skupinové aktivity, práca s prameňom a doplnkovým materiálom,
skúšanie rôznych prístupov – čo funguje

-

dôraz na komunikáciu – otázky a dobré otázky, dialóg, veľa otázok, diskusný
kanál a zodpovedanie žiackych otázok, čulá komunikácia, rozprávanie, rozhovor,
spätná väzba žiakom, 1 vlna komunikácie – nie dlhý monológ (strata nite)

-

používanie technológií, žiacke prezentácie, projekty, referáty, interaktivita,
historické filmy, filmy, videá, zapájanie rôznych vnemov, pri nových

85

technológiách neistota a opatrnosť, katastrofické scenáre, proti smartfónom, AI
nepreskúmaná
-

v učebniciach zastarané úlohy, nízka kognitívna úroveň, zapojiť kreatívne úlohy,
otvorené otázky, pýtanie sa na názory

EPISTEMOLÓGIA
-

história = minulosť (trošku pretriedená), neuvažuje o pojme história, minulosť

-

charakteristiky moderného dejepisu: vizuálny, hmotný, názorný, viditeľný, menej
o sekundárnom texte, práca s prameňom a odborným materiálom – náznak
konštruktivizmu

-

žiakocentrické učivo, osnovy sú dobré – zamerané na žiaka

-

práca s pojmami (kompetencia?), budovanie komunikačných zručností

Ludit
Dĺžka rozhovoru – 60 min., okolo 6 000 slov, 269 kódov.
14.2.2024
Veľmi dobre spolupracujúci
Šikovný v dejepise, absolvoval bratislavské gymnázium s dobrým vyučovaním
dejepisu
Občas hovoril veľmi teoreticky, poučkovito, idealisticky
Jeho skúsenosti tvorí vlastné vyučovanie a občasné 1-1 doučovanie (ale nie
dejepisu)
Prvé otázky boli najťažšie a aj to na ňom bolo cítiť
Postupne sa uvoľnil
Občas dopovedal aj rozšírené
Väčšinou hovoril po jednej myšlienke na prvýkrát aj na doplnenie
Má rád dejepis a chystá sa ísť učiť
15.2.2024
Bolo pri ňom cítiť isté penzum vysokoškolských vedomostí, občas to aj priamo
spomenul
Nesústredil sa až tak na slovosled
Používal veľa ‚slovných barličiek‘ – zbytočných slov
Väčšinou 1 odpoveď na 1 otázku
18.3.2024

86

Z minulosti spomínal iba udalosti od priemyselnej revolúcie + raz spomenul
stredoveké Uhorsko
Často povedal podstatu prvým slovným spojením a ďalej ju upresnil, alebo doplnil
Vidí protiklad v biflení a logickom učení sa (?) – ako keby nebolo nič medzi
Keď sa hovorí o tvorivosti, berie ju veľmi široko – akoby to bolo synonymum
dobrého učiteľa (nevenuje sa priamo tvorivosti)
Živá prekoncepcia, plný ideálov
11.4.2024
Častý je u neho optimisticko-idealistický pohľad, ktorý si sám uvedomuje
18.6.2024
Cítiť z neho neistotu a to, že jeho koncepcia je zatiaľ len neúplnou prekoncepciou
– nespomína všetko, vracia sa ku bifleniu, interaktívnym prezentáciám, diagnostikovaniu
Hoci spomína aktivizujúce metódy, zamerané na žiaka, dôraz kladie na výklad,
inde naopak – z rozpoltenosti vyplýva, že ide iba o prekoncepciu, hoci postmodernisticky
našliapnutú
19.6.2024
ANALÝZA:
OSOBNOSŤ
-

milý prístup, záujem o žiakov a vcítenie sa, priateľskosť, humor, schopnosť
jednoducho vysvetľovať zložité

-

chce ísť učiť, uvedomuje si, že je plný ideálov, má neistotu a obavy (vytriezvenie
v praxi), teoreticky rozumie, že učiteľovanie je náročné, sociálna práca,
uvedomuje si veľa práce, nedostatok času, potrebu byť expertom, uvedomuje si
vlastné slabiny

-

nepozná kurikulum a učebnice

-

formovali ho: aj ukričaní učitelia, nadšená dejepisárka, interaktívny dejepis
v škole, inšpiratívni učitelia, vysokoškolské vyučovanie – všeobecná didaktika,
pedagogická komunikácia

CIELE
-

nadchnúť, zaujať, nie suchý výklad

-

základné historické vedomosti, zaradenie historickej udalosti, súvislosti

-

uvedomenie si dejín, minulosť – prítomnosť, pochopenie príčin dnešných
problémov, prítomnosť = dôsledok minulosti

-

každodennosť
87

-

historická pamäť, nezabúdať na dobré aj zlé (neoficiálne dejiny)

-

proti bifleniu sa, memorovaniu dátumov, ale pochopenie

-

cielenie na vysokú kognitívnu hladinu – (kritické) hodnotenie historických
udalostí, žiaci by mali mať na udalosti vlastný názor

METÓDY
-

výklad, striedaný aktivitami, prijatie nových metód, aj tak dôraz na výklad,
doplnkové úlohy, vyššia kognitívna náročnosť, ťažké otázky – lešenie, vlastný
názor

-

dejepis je učený nekvalitne, obľúbená každodennosť, medzipredmetová
spolupráca

-

opakované diagnostikovanie a feedback (asi súvisí s neistotou), pýtanie si
feedbacku

-

moderné (digitálne) technológie majú výhody aj nevýhody – realistický pohľad

-

snaha o osobný prístup – triedy, žiaci sa líšia

-

inovatívnosť a interaktívnosť – modulové sedenie, miniprojektíky, interaktívne
prezentácie a úlohy, multimediálny prístup, spomenul aj pramene a náročnosť
práce s nimi, ale ďalej ich nerozvíjal, naznačená ochota experimentovať,
gamefikácia, kahoot na zaujatie žiakov, hodnotenie aj za inovatívnosť a aktivitu

EPISTEMOLÓGIA
-

história = rekonštrukcia minulosti, zbieranie pamäte ľudí, naznačený prístup
zameraný na žiaka, no nie je vyprofilovaný jedným smerom, prekoncepcia so
známkami postmodernistického uvažovania

Aténa
Dĺžka rozhovoru – 70 min., okolo 7 500 slov, 317 kódov.
19.3.2024
Dobre sa vyjadrujúca, dobre spolupracujúca
Viac teoreticky, ako keby nepochopila, že môže častejšie hovoriť skúsenosti
Cíti sa byť neskúsená a bojí sa vyhorenia
Nerozlišuje históriu a minulosť
Nespomína prácu s prameňmi, aspoň nie s písomnými
Pýta sa veľa doplňujúcich otázok, asi aby neodpovedala zle
Častokrát vynechala možnosť na doplnenie odpovede
Viacmenej rovnomerný výkon
88

Spomínala dosť praktických skúseností
Prezentuje sa ako komunikatívna tvorivá učiteľka
Väčšinou vyjadrovala jednu myšlienku a prešla ku ďalšej
20.3.2024
Častokrát na konci zhrnula hlavnú myšlienku
Väčšinou hovorí o študentoch
Tvrdí, že je nepripravená a má obavy z vyhorenia
Reflexiou/tvorivým písaním je zjavný druhý aprobačný predmet
25.3.2024
Často formát: tvrdenie – rozvinutie (odôvodnenie) – záver (zopakovanie hlavnej
myšlienky)
Komplexnejšie/kognitívne

náročnejšie/abstraktnejšie

otázky

zodpovedala

metaforicky
Častokrát spomínaná kniha (možný prienik so SJL)
Spomínala málo vedomostí, ale veľa o tvorivosti a fantázii, dokonca aj nesprávnu
otázku (čo by bolo keby...?)
19.6.2024
Patrí do skupiny ľudí, ktorých k histórii priťahuje prevažne jej emocionálny
rozmer (Virta, 2001) – inklinuje k fantázii a vyjadruje sa v metaforách
20.6.2024
ANALÝZA:
OSOBNOSŤ
-

priateľská, komunikatívna osoba, vie si získať žiakov, má zmysel pre
spravodlivosť, nechce byť autoritatívnou učiteľkou

-

za vysokú hodnotu považuje tvorivosť, originálnosť, inovatívnosť, pútavosť,
novosť

-

nemá prehľad o učebniciach, nepozná kurikulum, nemá naštudované nové
metódy, problém s pochopením názornosti

-

má obavy o prax, je nerozhodná, obáva sa o odbornú stránku, v ktorej vidí
najväčšie medzery, nepripravenosť z odbornej histórie, dôvodom aj pandémia

-

má skúsenosti z praxe, rozprávanie prepletala príkladmi

-

cíti potrebu nabratia skúseností, praxe, cíti nedostatok času

-

formovali ju: didaktika dejepisu a edulab – odvoláva sa na to, okrem toho vplyv
sjl a tvorivého písania, skúsenosti z praxe, implicitná didaktika dejepisu
89

CIELE
-

zvládnuť gro, každodennosť – nielen politické dejiny, časť histórie pre každého

-

metaforicky hovorí o histórii, dejepis pre prítomný úžitok, radenie, výstrahy,
poučenie, mravoučná hodnota, pochopenie hist., zaujatie, nadchnutie sa, snenie,
fantazírovanie

-

rozvíjanie tvorivosti žiakov a komunikačných schopností a zručností

-

nie holá chronológia, memorovanie ako problém, poznať význam a dôsledky, nie
presné dátumy, vedomosti menej dôležité ako vyjadrenie názoru

METÓDY
-

kľúč – ktorú metódu kedy použiť

-

diskutovanie, filozofovanie, uvažovanie, polemizovanie, otvorené otázky, aj bez
jasnej odpovede, schopnosť obhájiť argument, obavy – veľa diskusie málo
vedomostí, hovorí veľmi všeobecne – nie odborne

-

úlohy by mali byť názornejšie, abstraktnejšie, kognitívne náročnejšie, fantázia,
prínos

-

pútavosť, zaujatie, tvorivá komunikácia, diskutovanie, menej výkladu, viac
rozhovoru

-

projektové vyučovanie, hranie scénok, videá (youtube), oral history, odborná
literatúra, podcasty, dokumentárny film, film, seriál, komiks, tvorivé písanie,
brainstorming

-

technológie – pomôžu pritiahnuť žiakov, zároveň majú negatíva, žiaci zneužívajú

EPISTEMOLÓGIA
-

v podstate história = minulosť, nerozlišuje

-

prispôsobenie sa žiakom (až ako jeden zo žiakov?), sprievodca, moderátor hodiny,
asi nie v zmysle facilitátora

-

učiteľ bádateľ – vedenie k bádaniu (kompetencia?), rozvíjanie hodnôt
(kompetencia empatia?)

Stela
Dĺžka rozhovoru – 82 min., okolo 9 700 slov, 270 kódov.
4.4.2024
Rozprávajúca, v mnohom dobre
Zo začiatku veľmi rozvité odpovede, neskôr pomenej, menej pridávala, nakoniec
akoby sa ponáhľala
90

5.4.2024
Vo veľkom odkazovala na slovenské dejiny (všetci spomenuli aspoň raz, ona s
prevahou)
8.4.2024
Neodlišuje históriu a minulosť terminologicky, ale fakticky rozdielu aspoň sčasti
rozumie, pretože hovorí o rôznych interpretáciách
Použité príklady sú často abstraktné, naznačujúce
Používa veľa zaujímavých odborných termínov
19.6.2024
Odvoláva sa na skúsenosti zo základnej školy, gymnázia, aj vysokej školy
Mnohé pohľady sú výrazne teoretické, nie pevne sformulované
20.6.2024
Podľa Virta-ovej (2001) javí prevažne intelektuálny záujem o históriu
ANALÝZA:
OSOBNOSŤ
-

chápavá, dobrák, možno príliš mäkká – žiaci by si dovoľovali, trpezlivá, ukecaná,
schopná čítať žiakov

-

neistota do budúcnosti, opakuje potrebu praxe, nabratia skúseností, ešte nikdy
neučila, nepozná kurikulum, nepozná tematické celky v učebnici, nepozná nové
metódy

-

Chce naberať skúsenosti, aj od skúsených učiteľov, webináre, diskusné fóra

-

formovali ju: zš, sš, vš, negatívne skúsenosti – starí učitelia, teoretickosť vš

CIELE
-

zapojiť žiakov, vysvetliť prínos, motivovanie, presviedčanie, aktivizovanie,
upútanie, dejepis nemajú vnímať ako voľno, prekvapenia – nie stereotyp, nie
monotónne hodiny, zapájanie nových metód

-

pochopenie, nie memorovanie, suchá faktografia – silne proti memorovaniu,
učeniu sa naspamäť, zameranie na prínos, úžitok, žiakov nebavia suché fakty, ale
pikošky

-

uchovávanie pamäte, tradícií, neopakovanie minulých chýb (cyklický kruh),
utváranie svetonázoru

METÓDY
-

rôzne metódy – podľa triedy: diktovanie, prezentácie, pracovné listy, nielen
výklad – aktivizovanie žiakov, multimediálne vyučovanie, krátke domáce úlohy,
91

videá (youtube), spoločná skupinová práca, spolužiacke vysvetľovanie, postery,
exkurzie, interaktívny dejepis, dobové artefakty, pramene – analýza
-

diskusie, otvorené otázky (dôležitejšie ako dobré známky), uvažovanie, vyššia
kognitívna náročnosť, zapájanie žiakov, aktivizovanie, názorové otázky

-

moderné vybavenie – mod. vyučovanie, internet, dobrý sluha – zlý pán
(skúsenosti)

EPISTEMOLÓGIA
-

empatia, rozvíjanie osobnosti – kompetencia historickej empatie (Bartelds et al.,
2020)

-

snaha o zapájanie žiakov – prístup zameraný na žiaka

-

neuvažovala o koncepte histórie a minulosti, no uvedomuje si interpretačnú
povahu histórie a potrebu učiť o nej, pozerať sa z druhej strany, viesť žiakov
k vlastnému interpretovaniu

Všeobecne
9.4.2024
Muži sú si podobní, ženy sú si podobné, ale vzájomne sa líšia
Menší rozdiel zatiaľ vnímam medzi ročníkmi – tam hlavne malý rozdiel
v skúsenostiach
Ženy širšie obdobie – všetky epochy, muži majú svoje špecifické (okrem toho
ženy spomínajú život v stredoveku ako niečo dávne, temné, pusté, ..? – ale nie
v staroveku, alebo praveku...)
11.4.2024
Okódované významové kategórie som sa rozhodol roztriediť do excelovskej
tabuľky (zoznam významových kategórií), v ktorej sú kódy rozdelené podľa participanta
v stĺpcoch a podľa tém a príslušných podnetových výrokov v riadkoch
Muži, ktorí vyjadrili vzťah ku konkrétnej historickej téme zároveň zdôraznili, že
tá téma je dôležitá, významná, potrebná. Artuš dokonca spomína, že každý dejepisár „má
svoju vlastnú tému“ (s. 12, r. 26)
19.6.2024
Spomínali málo odborných pojmov
Participanti sú vo svojej koncepcii (prekoncepcii) ovplyvnení aj druhým
aprobačným predmetom – napríklad práca s anglickými materiálmi (angl), alebo písomná
tvorivá komunikácia (sjl)
92

Skutočnosť, že participanti hovoria o žiakoch a prispôsobenie sa im, môže svedčiť
o zameranosti na žiakov, čo je prvkom postmodernistického vyučovania dejepisu
20.6.2024
Všetci participanti, aj tí pred praxou, si uvedomujú nelichotivú situáciu učiteľa
Možno porovnávať mieru sformovanosti koncepcie
Budúci učitelia pred praxou majú prekoncepciu, odvolávajú sa najčastejšie na
skúsenosti zo zš, sš, vš, učitelia po praxi sa odvolávajú skôr na vlastné skúsenosti z praxe
Príčiny inklinácie k postmodernistickému spôsobu môžu byť viaceré, z našej
práce vyplývajú napríklad: negatívne skúsenosti s učiteľmi zameranými na memorovanie
(Stela), pozitívne skúsenosti s interaktívnym vyučovaním dejepisu a nadšená učiteľka
dejepisu (Ludit), a tiež skúsenosti z praxe, kde bolo treba žiakov zaujať a vedomosti
nadobudnuté na didaktike dejepisu (Artuš, Aténa)
Všetci spomenuli každodennosť (hoci menej príkladov), všetci zásadne proti
memorovaniu, všetci zameraní na žiaka, všetci rôzne pomôcky
21.6.2024
Úžitok do života: Artuš, Aténa, Stela (Martínez-Rodríguez et al., 2019)
Vyššia kognitívna náročnosť: Artuš, Aténa, Ludit, Stela

93

